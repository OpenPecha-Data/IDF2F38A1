༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
W3CN7689
Work:
LCCN:
ImageGroup:
ISBN:
13CN7695
n/a
n/a
Title:
གཡུ་དྲུག་དཀར་དཔེ་ཚོགས།
g.yu drug dkar dpe tshogs/
to-be-supplied
Author:
|to-be-supplied
II
C
Descriptor:
Original Publication:
Place:
Publisher:
II C
n/a
Date:
n/a
Volume:
Loll
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



་
མམ་ ས ༤དབང་པོ་
ལྷ་བྱམས་རྒྱལ་གྱི་
，
，
་སྒྲུང་འབྲིང་ཕྱོགས་བསྒྲིགས།
[
#|
=IEHEngjl=HHEgIHITIEHEg
ལྷ་བྱམས་རྒྱལ་གྱིས་བརྩམས།
མཚོ་སྔོན་མི་རིགས་དཔེ་སྐྲུན་ཁང༌།



© ཡང་ཡང
ལྷ་བྱམས་རྒྱལ་གྱི་
སྒྲུང་འབྲིང་ཕྱོགས་བསྒྲིགས།
ལྷ་བྱམས་རྒྱལ་གྱིས་བརྩམས།
lalalalaLLLLLLLLLLLLLLEL
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
拉先加中篇小说选:藏文/拉先加著 - 西宁:
青海民族出版社,2016.10
(绿宝石丛书)
ISBN 978-7-5420-2682-8
中篇小说一小说集一中
1. 1拉…II. 1…II.
国当代一藏语 N. D1247.5
中国版本图书馆 CIP 数据核字(2016)第258921号
绿宝石丛书
拉先加中篇小说选
拉先加 著
/ 青海民族出版社.中国(青海省西宁市同路11号 8141)
销售热线/(1971-6123221
咨询电话(1971-6138933
E-mail/qhnzcbs(@sohu.com) 网址:www.qlzcbs.com
丛书策划、主编索洛
责任编辑/郭登彪封面设计/胡琳 责任印制;尤秋花
发行/青海民族出版社出版发行部
经销;新华店
印制」青海西宁印刷!”
开本1720mmx1000mm 1/16 字数 1200
印张:17
印数 11-2 (001)
版本:2016年10月第1版印次/2016年10月第1次印刷
书号:ISBN 978-7-5420-2682-8(民义)
定价:30.00 元
| 版权所有,侵权必究
如发现印、装质量问题,影响阅读,请与印刷厂联系调换



དཀར་ཆག
ང་ནི་ཡར་འབྲོག་གཡུ་མཚོའི་ནང་གི་ཉ་ཞིག་ཡིན།
ལོ་དེ་ལ།
127
དབྱར་རྩྭ་དགུན་འབུ།
222



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང་ནི་ཡར་འབྲོག་གཡུ་མཚོའི་
ནང་གི་ཉ་ཞིག་ཡིན།
དང་པོ།
ང་ནི་ལོ་གསུམ་གྱི་སྔོན་དུ་པེ་ཅིང་དུ་ཡོང་བ་ཡིན།
ང་དང་ཐོག་འདི་གར་སླེབས་དུས། རང་གི་མིག་འབྲས་ལིང་ཏོག་གིས་བསྒྲིབས་པ་
མིན་ནམ་སྙམ། མཐོང་ལམ་གྱི་བར་སྣང་དང་ཁོར་མོ་ཡུག་གང་དུ་ཡང་རྫབ་རྩུབ་ཅིག་
འཐིབས་ནས་སངས་མཐའ་ཡེ་ནས་མི་འདུག དེ་ནི་མེ་ལོང་ངོས་སུ་ཧ་བཏབ་པ་ལྟར་རེད།
དེ་ནི་མེ་ལོང་ལྟ་བུའི་ཡར་འབྲོག་གཡུ་མཚོའི་ནང་དུ་སྨུག་སྤྲིན་འཐིབས་པའི་བར་སྣང་
གི་ལྡོག་གཟུགས་ཤར་བ་ལྟ་བུ་རེད། དེ་དུས་ང་ལ་ལག་རས་གཙང་མ་ཞིག་རེག་ན་ཅི་མ་
རུང་སྙམ། དེ་དུས་ང་ལ་དབང་མེད་དུ་མདུན་ཐད་ཀྱི་མཁའ་རླུང་ཁྲོད་ཕུ་ཞིག་འདེབས་
འདོད་ཀྱི་ཀུན་སློང་ཡང་ཡང་སྐྱེས། ངས་ལག་རས་ཀྱིས་མཐོང་ཡུལ་གྱི་མ་གེ་མོག་གེ་འདི་



: གཡུ་དྲུག་དཀར་དཔེ་ཚོགས།
དག་གཙང་དག་ཡང་དག་གིས་འབྱིད་འདོད། ངས་ཐལ་བ་འཚུབ་འཚུབ་ཀྱི་རྡུལ་ཕྲན་
དེ་དག་ལ་ཕུ་བཏབ་ནས་སྣང་ཡུལ་འདི་ཕྱི་གསལ་ནང་གསལ་ཞིག་བྱ་འདོད་སྐྱེས། ཡིན་
ན་ཡང་། མ་གཞིར་པེ་ཅིང་གི་བར་སྣང་ནི་མེ་ལོང་ཞིག་མ་ཡིན་ལ། ངའི་མིག་མདུན་དུ་
འཚང་ཀ་རྒྱག་པ་དེ་དག་ཀྱང་མེ་ལོང་ངོས་སུ་བབས་པའི་ས་རྡུལ་གྱི་ཚོགས་མ་ཡིན་པས།
དེ་གཙང་སེལ་བྱ་ཐབས་ཤིག་ཡོད་མི་སྲིད། དེ་བས་ཀྱང་། པེ་ཅིང་གི་ཁང་བརྩེགས་ཀྱིས་
བཅད་པའི་བར་སྟོང་དེ་དག་དང་མགོ་ཐོག་གི་བར་སྣང་ནི་རྣམ་གྲོལ་གྱི་གདོང་ཁུག་ཏུ་
གཟར་བའི་མཐའ་སྒྲོམ་ནག་པོའི་མིག་ཤེལ་གྱི་ཤེལ་ལེབ་དེ་གཉིས་མ་ཡིན་པར་བརྟེན།
ངས་རྣམ་གྲོལ་ནང་བཞིན་ཤེལ་ངོས་སུ་ཧ་བཏབ་ནས་གོས་ཀྱི་ཐུ་སྣེ་ཡིས་ར་རི་དེ་དག་
གཙང་མར་འབྱིད་ཐབས་མི་འདུག
མཐོང་སྣང་གི་ཚོར་བ་འདི་ངས་རྣམ་གྲོལ་ལ་ཡང་བཤད་མྱོང་། ཁོས་ཁོར་ཡང་གཅིག་
མཐུན་གྱི་སྣང་བ་འདུག་སྟེ། དུས་དང་རྣམ་པ་ཀུན་ཏུ་མིག་མདུན་ནམ་ཡང་རབ་བེ་རིབ་
བེར་སྣང་ཟེར། ང་ཁོའི་བཤད་སྟངས་དེར་མོས་མཐུན་མ་བྱུང་། ངའི་སེམས་སུ་ཁོའི་མཐོང་
སྣང་རབ་རིབ་ཡིན་པ་ནི་ཁོ་རང་གི་མིག་ཤེལ་ངོས་སུ་ཆགས་པའི་དྲེག་པ་དེ་དག་ལ་
འབྲེལ་བ་ཡོད་པ་རེད་སྙམ། ཡིན་ན་ཡང་། ངས་ཁོར་ངག་ནས་དེ་བཞིན་ཁ་གསལ་གྱིས་
ལབ་མ་མྱོང༌། །
སུམ་པས་བཤད་པ་ལྟར་ན། རྣམ་གྲོལ་ཟེར་བ་འདི་རབ་བེ་རིབ་བེ་ཞིག་རེད་ཟེར།
ངས་དང་ཐོག་སེམས་སུ་དེ་ནི་སུམ་པས་ཀྱང་རྣམ་གྲོལ་གྱི་མིག་ཤེལ་ངོས་ཀྱི་དྲེག་པ་དེར་
དོ་སྣང་བྱུང་ཡོད་པས། མི་དེའི་མཐོང་ལམ་ང་ནང་བཞིན་རབ་བེ་རིབ་བེ་ཞིག་ཡིན་རྒྱུ་རེད་
ཟེར་བ་དེ་རེད་སྙམ་མོད། ཕྱིས་སུ་གཞི་ནས་དེ་འདྲ་ཞིག་མ་ཡིན་པ་རྟོགས། སུམ་པས་ང་
ལ་རྣམ་གྲོལ་ནི་མི་ཅི་འདྲ་ཞིག་ཡིན་མིན་ཧ་མི་གོ་ཟེར་ཞིང་། རྣམ་གྲོལ་གྱི་ཕུགས་མི་ལོན་
ཟེར། གང་ལྟར་ཀྱང་། ང་ལ་དང་ཐོག་ནས་རྣམ་གྲོལ་ལ་རྒྱུས་མངའ་ཆེན་པོ་མེད་དེ། ཁོ་ནི་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། བ
ང་པེ་ཅིང་དུ་སླེབས་པའི་ལོ་གསུམ་པ་འདིར་སུམ་པ་བརྒྱུད་ནས་ངོ་ཤེས་པ་ཡིན།
“ཁོང་ནི་ང་ཚོའི་བོད་ཀྱི་རིག་གནས་པ་ཆེན་པོ་ཞིག་རེད།”མཚན་མོ་ཞིག་ལ་ལྷ་
སའི་ཉི་འོད”ཟེར་བའི་པེ་ཅིང་གི་གླུ་གར་གསོལ་ཁང་འདི་ནས་སུམ་པས་ང་ལ་དེ་ལྟར་
རྣམ་གྲོལ་ངོ་སྤྲོད་བྱས། ཁོ་གཉིས་ཀྱིས་སྦི་རག་གི་ཤེལ་ཕོར་ཡང་ཡང་སིང་སྒྲ་དང་བཅས་
གཏུགས་ནས་ཞབས་དག་རྒྱག་ཅིང་། འགྲེང་ཚུགས་སུ་ཡོད་པའི་ཤེལ་དམ་མང་པོ་ཞིག་
གི་ཁོག་པ་སྟོང་བར་བྱས་ནས། ཁྱེད་བཟང་ང་རྒྱུན་གྱི་གཏམ་མང་དུ་སྨྲས་བྱུང་སྟེ། ཕར་
བལྟས་ཚོད་ཀྱིས་ཁོ་གཉིས་ལ་འདྲིས་ཆ་ཟབ་མོ་ཡོད་པ་ལྟར་སྣང་། ཡིན་ན་ཡང་། མཚན་
མོ་དེར་རྣམ་གྲོལ་ལོག་ཤུལ་ནས་སུམ་པས་པི་ཝང་འབྲུག་མགོ་མ་དེའི་རྒྱུད་སྐུད་ལག་སོར་
གྱི་རྩེ་མོས་དཀྲོལ་ཙམ་དཀྲོལ་ཙམ་བྱས་ནས་སྐུད་པའི་དམ་ལྷོད་བསྡེབས་བསྒྲིགས་བྱེད་
བཞིན་ང་ལ“ཁྱོད་ཀྱིས་ཁོར་ཁ་པར་ཨང་གྲངས་སྤྲོད་མི་འོས་སོ”ཞེས་བཤད་བྱུང་བ་དང་།
དེར་མཐུད་ནས་ང་ལ་ཁོ་རྣམ་གྲོལ་ལ་འདྲིས་ཆ་ཆེན་པོ་མེད་ཚུལ་གྱི་སྐད་ཆ་དེ་དག་ལབ་
བྱུང་། ཁོས་སྐད་ཆ་འདི་བཤད་སྐབས་ཧ་ཅང་སྣང་མེད་ཀྱི་བཟོ་ལྟ་ཞིག་མངོན་ཡོང་སྟེ། དེ་
ནི་ཁོའི་སེམས་པ་བསྒྲིམ་ཡུལ་ནི་པི་ཝང་གི་རྒྱུད་སྐད་བསྡེབས་སྒྲིག་གི་ལས་ཀ་དེ་ཡིན་
ཞིང་ང་ལ་བཤད་པའི་སྐད་ཆ་དེ་ནི་སྣང་མེད་དམ་ཡང་ན་ལས་ཞོར་དུ་ལབ་པའི་ཉམས་
ཤིག་སྤྲད་ཡོང་། སུམ་པ་དུས་ནམ་ཡང་མི་འདི་འདྲ་ཞིག་རེད། ཕྱི་ཚུལ་དུ་ཡོད་ཚད་ལ་ཅི་
མི་སྙམ་པའི་བཟོ་ལྟའམ་རྣམ་འགྱུར་ཞིག་མངོན་ཡོང་བ་དང་། ཁོར་ཆ་རྒྱུས་མེད་མཁན་
དག་གིས་ཁོ་ནི་མི་ང་རྒྱལ་ཅན་ཞིག་རེད་ཟེར།
ངའི་མིང་ལ་དཔལ་ལྷ་ཟེར། །
དཔལ་ལྷ་ཟེར་བའི་བུ་མོ་ཞིག་སུམ་པ་ཟེར་བའི་ཕོ་གསར་འདིར་སེམས་པ་ཤོར་ཡོད་
པ་ངའི་མཐའ་འཁོར་གྱི་མི་ཀུན་གྱིས་གསལ་ལེར་ཤེས་ཡོད། ངས་ཀྱང་ཚུལ་དེ་མལ་ཁང་
གཅིག་ཏུ་འཚོ་བ་རོལ་བའི་ལས་གྲོགས་བུ་མོ་ཁ་ཤས་ཀྱིས་དངུལ་ཁང་གི་བྱང་བུ་གསང་
3



| གཡུ་དྲུག་དཀར་དཔེ་ཚོགས།
ཉར་བྱེད་ཅི་ཐུབ་བྱེད་པ་ལྟར་གསང་རྒྱ་སྡོམ་ཅི་ཐུབ་བྱེད་མི་འདོད་པར། དེ་ལས་ལྡོག་སྟེ་
རྣམ་ཀུན་འཚོ་བའི་ནང་ནས་ཀུན་ལ་སྒྲོག་ཅི་ཐུབ་བྱས་པ་ཡིན། བརྒྱ་ལ་དངུལ་ཁང་གི་
བྱང་བུ་རྐུ་ལ་ཤོར་ན་ཡང་། དེ་ལ་གསང་གྲངས་ཟེར་བ་ཞིག་གི་སྒོ་ལྕགས་ཡོད་པས། ཁོ་
ཚོའི་བྱེད་སྟངས་དེར་ང་ནི་གད་མོ་ཤོར་ཡོང་། ཡིན་ན་ཡང་། ངའི་སེམས་པ་རྐུ་མཁན་ནི་
སུམ་པ་ཡིན་པས། ང་ལ་ནི་དངུལ་ཁང་གི་བྱང་བུར་གསང་གྲངས་ཀྱིས་སྒོ་ལྕགས་བརྒྱབ་
ཆོག་པ་ཇི་བཞིན་སེམས་པ་འདི་སུམ་པའི་ཕྱོགས་སུ་མི་ཤོར་བར་སྲུང་སྐྱོབ་ཀྱི་ཐབས་ཤེས་
རྩ་ནས་མི་འདུག་པས། ངའི་སེམས་སུ་གསང་དང་མ་གསང་མི་འདུག་སྙམ། དེར་བརྟེན།
ང་སུམ་པར་སེམས་ཤོར་ཡོད་པ་དེ་ཀུན་གྱིས་ཤེས་ཡོད། འོན་ཀྱང་མང་མང་གི་ཁྲོད་ནས་
དོན་དེ་སུམ་པ་ཁོ་ནས་ཤེས་ཀྱང་མི་ཤེས་མདོག་བྱེད། ངས་མཚམས་རེར་མི་གཞན་གྱིས་
ཁོར་ཀྱལ་ཀའི་ཚུལ་དུ་དཔལ་ལྷའི་སེམས་ཁྱོད་ལ་ཤོར་འདུག་ཅེས་བཤད་དུས། ཁོས་ལན་
དུ་དེ་འདྲ་ཞིག་ཡིན་སྲིད་ཀྱི་མ་རེད”ཅེས་སྣང་མེད་དུ་བཤད་བཞིན་པ་ཐོས་མྱོང་། །
སུམ་པ་ནི་དུས་ནམ་ཡང་འདི་འདྲ་ཞིག་རེད། ཕྱི་ཚུལ་དུ་ཡོད་ཚད་ལ་ཅི་མི་སྙམ་
པའི་བཟོ་ལྟའམ་རྣམ་འགྱུར་ཞིག་མངོན་ཡོང་། འོན་ཀྱང་ངས་དེ་ནི་ཁོའི་ཕྱི་ཚུལ་ཙམ་རེད་
སྙམ། འཇིག་རྟེན་འདིར་ཕྱི་ཚུལ་དང་ནང་སྙིང་མཐུན་ཆོས་སུ་མི་འགྲོ་བ་མང་དུ་མཆིས་
ཏེ། དཔེ་བཞག་ན་ངའི་ཕ་ཡུལ་གྱི་ཡར་འབྲོག་གཡུ་མཚོ་ལྟ་བུ་རེད། མཚོ་དེར་མ་གཞིར་
འཁྱིལ་ཡོད་པ་ནི་རྙོག་པ་མེད་པའི་ཆུ་རེད། ཆུ་དེ་ནི་ཕྱི་གསལ་ནང་གསལ་རེད། འོན་ཀྱང་
ཕྱི་ཚུལ་ནས་ལྟ་དུས་གཡུ་ཡི་མཚོ་མོ་དེ་ནི་དུས་ནམ་ཡང་དྭངས་གསལ་གྱིས་འཁྱིལ་བ་
ཞིག་མ་ཡིན་པར། དུས་མཚམས་ལ་ངེས་པ་མེད་པར་མཚོ་མདོག་སྣ་ཚོགས་ཤིག་བསྟན་
ཡོང་། སྐབས་དེ་དག་ཏུ་ངས་མཚོ་མདོག་དེ་དག་ནི་ཡར་འབྲོག་གཡུ་མཚོའི་རང་མདངས་
རྣལ་མ་དེ་མ་ཡིན་པ་རྟོགས་ཡོད་དེ། དེ་ནི་བར་སྣང་གི་སྨུག་སྤྲིན་དང་གནམ་ས་འདྲེས་
མཚམས་ཀྱི་སྨིག་རྒྱུ། དེ་མིན་མཐའ་འཁོར་གྱི་ནམ་ཟླའི་འོད་མདོག་རྣམས་མཚོ་ནང་དུ་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། །
ལྡོག་གཟུགས་སུ་ཤར་བ་ཙམ་རེད། རང་བཞིན་དེ་ལྟར་ངས་སུམ་པའི་སེམས་ནང་གི་རི་མོ་
ནི་ཁོའི་ཕྱི་ཚུལ་གྱི་རྣམ་འགྱུར་ཇི་བཞིན་ཡིན་མི་སྲིད་སྙམ་ཡོད་དེ། ཁོས་མ་མཐའ་ཡང་
སེམས་ནང་ནས་ང་ལ་ཅི་སྙམ་པར་སྣང་མེད་མི་བྱེད་པ་ང་ལ་ཡིད་ཆེས་ཡོད། དེ་ནི་ལོ་འདི་
གཉིས་ཀྱི་རིང་ལ་ངས་མཚམས་རེར་ཁོར་ཚོད་བགམ་བྱེད་དུས་ཤེས་རྟོགས་བྱུང་བ་ཡིན།
“ཁྱོད་ཀྱིས་ཁོར་ཁ་པར་ཨང་གྲངས་སྤྱོད་མི་འོས་སོ། །རྣམ་གྲོལ་ལོག་ཚར་རྗེས་སུམ་
པས་ཕྱི་ཚུལ་ནས་སྣང་མེད་ཀྱི་བཟོ་ལྟ་ཞིག་སྟོན་བཞིན་དེ་ལྟར་ཟེར། །
''རྣམ་གྲོལ་གྱིས་ང་ལ་དྲིས་ན་ངས་མ་སྤྲད་ན་གུས་ལུགས་མེད་པ་མ་ཡིན་ནམ།” ངས་
སུམ་པར་དེ་ལྟར་ལན་བཏབ་ཅིང་། ཁྱོད་ཀྱིས་ཁོང་ནི་ང་ཚོའི་བོད་ཀྱི་ཤེས་ཡོན་པ་གྲགས་
ཅན་རེད་ཟེར་བ་མིན་ནམ། ང་ནི་ཤེས་ཡོན་ཅན་ལ་དགའ།” ངས་རྐང་བཙུགས་ནས་དེ་
ལྟར་སུམ་པར་ཚོད་བགམ་བྱེད་དུས། སུམ་པས་ང་ལ་རྣམ་གྲོལ་ཟེར་བ་འདི་རབ་བེ་རིབ་བེ་
ཞིག་རེད་ཟེར་བའི་སྐད་ཆ་དེ་རིགས་གླེང་བྱུང་། །
རྣམ་གྲོལ་རབ་བེ་རིབ་བེ་ཞིག་ཡིན་མིན་ང་ལ་རྒྱུས་མངའ་མེད། ཁོའི་གདོང་ཁུག་ལ་
གཟར་བའི་མཐའ་སྒྲོམ་ནག་པོའི་རྒྱང་སྒྲིབ་མིག་ཤེལ་དེས་མི་ལ་ཁོ་རང་རིག་གནས་ཅན་
ཞིག་ཡིན་པའི་ཚོར་བ་ངམ་ཤུགས་ཀྱིས་སྤྲོད་པར་བྱེད་མོད། ཁོའི་གཤིས་ཀ་ནི་རིག་གནས་
ཅན་ཡིན་ཟེར་མཁན་དེ་དག་བཞིན་བག་ཆུང་ལ་ལྷོད་ཉམས་ཅན་ཞིག་མ་ཡིན་པར་དེ་
ལས་ལྡོག་སྟེ་ཁོ་ནི་མི་རྩེད་མཚར་ལ་དགའ་བ་ཞིག་ཡིན་པ་འདྲ་སྟེ། ཀུ་རེ་ཀྱལ་ཀ་སྣ་
ཚོགས་ལབ་པར་མཁས་ཤིང་ཧ་ཧ་དང་ཧོ་ཧོ་ཞེས་གད་མོ་དགོད་པར་མཚམས་ཚིགས་ཤིག་
མི་འདུག་པས། ཕྱི་ཚུལ་ནས་བལྟས་ན་ཁོ་ནི་གམ་པ་ལ་ཡི་ཉག་གར་རླུང་ཁར་བསྐྱོད་པའི་
དར་ལྕོག་ལྟར་ལྷབ་ལྷུབ་བྱེད་ཅིང་ལྷོད་འཇགས་ཀྱི་གོ་སྐབས་ཤིག་དཀོན་པར་སྣང་། དེར་
བརྟེན། སུམ་པས་རྣམ་གྲོལ་ཟེར་བ་འདི་རབ་བེ་རིབ་བེ་ཞིག་རེད་ཟེར་དུས། ངའི་སེམས་
སུ་དེ་ནི་རྣམ་གྲོལ་གྱི་མིག་ཤེལ་གྱི་ཤེལ་ལེབ་དེ་གཉིས་ཟེར་བཞིན་ཡོད་པ་རེད་སྙམ་བྱུང་།



གཡུ་དྲུག་དཀར་དཔེ་ཚོགས། །
རྣམ་གྲོལ་གྱི་མིག་ཤེལ་ངོས་སུ་དྲེག་པ་ཞིག་གིས་ཁེངས་འདུག ཁོའི་མིག་ཤེལ་གྱི་
རྒྱང་སྒྲིབ་ཤེལ་ལེབ་མཐུག་པོ་དེའི་ངོས་ར་རིའི་དྲེགས་པས་ཟིན་ཡོད་པ་དེར་མི་གཞན་
གྱིས་དོ་སྣང་བྱེད་མི་སྲིད། ཡིན་ན་ཡང་ང་ནི་ཆུང་དུས་ནས་ཕྱི་གསལ་ནང་གསལ་གྱི་བར་
སྣང་དང་ལྷག་པར་དུ་ཤེལ་སྒོའི་རིགས་མཐོང་སྐབས་དེ་ལ་ལྟ་བར་དགའ། དེ་ནི་ང་རང་
མེ་ལོང་ལྟ་བུའི་ཡར་འབྲོག་གཡུ་མཚོའི་འགྲམ་ནས་འཚར་ལོངས་བྱུང་བ་དང༌། ཆུང་ཕྲུ་
གུའི་དུས་ནས་བཟུང་མིག་ནང་དུ་གསལ་ལེར་ཤར་ཡོང་བ་དེ་ནི་ཕྱི་གསལ་ནང་གསལ་གྱི་
མཚོ་ངོས་ཡིན་པ་དང་འབྲེལ་བ་ཡོད་པ་ཡིན་ནམ། དེར་བརྟེན་ངས་རྣམ་གྲོལ་གྱི་གདོང་
ཁུག་ཏུ་གཟར་བའི་རྒྱང་སྒྲིབ་མིག་ཤེལ་གྱི་ཤེལ་ལེབ་དེ་གཉིས་མཐོང་སྐབས་དབང་མེད་
དུ་དེ་ལ་མང་ཙམ་ལྟ་དགོས་བྱུང་། དེ་ལྟར་དབང་མེད་དུ་ངས་རྣམ་གྲོལ་གྱི་མིག་ཤེལ་ལ་དོ་
སྣང་བྱེད་དུས། མཚམས་རེར་མཐའ་འཁོར་གྱི་མི་དེ་དག་ཁོས་ད་སོ་མར་བཤད་པའི་ཀུ་
རེའི་རྩེད་མཚར་དེ་ལ་གད་མོ་ལྷུག་ལྷུག་ཏུ་བགད་ནས་གཡས་འགྱེལ་གཡོན་ལོག་བྱེད་
བཞིན་པའི་བར་གསེང་ཞིག་ནས་ཁོ་རང་གློ་བུར་དུ་མནོ་བསམ་ཟབ་མོ་ཞིག་གི་འཇིངས་
སུ་བྱིངས་པ་ལྟར་ལྷོད་འཇགས་སུ་འགྲོ་བཞིན་པ་ཡང་མཐོང་། ཁོ་གློ་བུར་དུ་ལྷོད་འཇགས་
སེར་གྱུར་པ་ནི་གམ་པ་ལ་མོའི་ཉག་གའི་རླུང་བུ་ཐོལ་གྱིས་འཇགས་རྗེས་ཀྱི་དར་ལྕེ་དེ་
དག་དང་མཚུངས། འཕྱོ་ཙམ་དང་འཇགས་ཙམ་བྱེད་པའི་རྣམ་གྲོལ་གྱི་བྱ་བྱེད་ཀྱིས་ངས་
མི་འདི་ཁྱད་མཚར་པོ་ཞིག་རེད་སྙམ། རྣམ་གྲོལ་གྱིས་སྒྲོག་ཙེ་སྒང་ལ་གྲུ་མོ་བཙུགས་ནས་
ལག་པའི་གོང་མཛུབ་ཀྱིས་མིག་ཤེལ་གདོང་ཁུག་ནས་ཡར་འདེད་ཙམ་བྱས་པ་དང་། དེ་
ནས་འགྲམ་པ་ལག་པས་སྐྱོར་ཏེ་ཅི་ཞིག་ལ་ཧད་ནས་སྡོད། །
"དཔལ་ལྷ། ཁྱེད་ཀྱི་སྐེ་ཡི་དེ་གཟི་མིག་དགུ་མ་རེད་དམ།” རྣམ་གྲོལ་གྱིས་ཅི་ཞིག་ལ་
བསམ་གཞིགས་གཏོང་བ་ལྟར་ངའི་སྐེ་ལ་ཅེར་རེར་ལྟ་བཞིན་དེ་ལྟར་བཤད་བྱུང་བ་དང་།
སྔར་བཞིན་འགྲམ་པ་ལག་པས་སྐྱོར་ནས་འགུལ་ཙམ་ཡང་མི་བྱེད། དེ་དུས་ངས་ཁོས་རབ་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། -
རིབ་ཀྱི་ཤེལ་ལེབ་མཐུག་པོ་དེའི་ནང་རོལ་ཏུ་མིག་གི་རྒྱལ་མོར་གཡོ་བ་མེད་པར་ངའི་བྲང་
ཁར་བལྟས་བསྡད་ཡོད་པ་མཐོང་།
ཕྱིས་སུ་རྣམ་གྲོལ་ར་བཟི་སོང་བ་འདྲ། སྐད་ཆ་རྩེད་མཚར་ཅན་ལབ་པ་ཡིན་མདོག་
བྱེད་ཀྱང་ཕལ་ཆེ་བར་དགོད་ཁ་ཅི་ཡང་མི་ཤོར་མོད། ཁོ་རང་གཅིག་པུ་ཧ་ཧ་ཧ་དང་ཧོ་ཧོ་
ཧོ་ཞེས་གད་མོ་ཆེན་པོ་རེ་དགོད་ལ། ཡང་མཚམས་རེར་མིག་ཤེལ་གདོང་ཁུག་ནས་མར་
བླངས་ཏེ་ལག་པའི་ཕྱི་ངོས་ཀྱིས་མིག་ཀོང་གི་མཆི་མ་འབྱིད་པར་བྱེད་ཅིང་། མཚམས་
རེར་ངུ་ངག་རེ་ཡང་འབྱིན་ཡོང་བས། ངས་ཁོས་མིག་ཀོང་ནས་འབྱིད་བཞིན་པ་དེ་སྐྱིད་
པའི་མིག་ཆུ་ཡིན་ནམ་སྐྱོ་བའི་མཆི་མ་ཡིན་མིན་ལ་བརྡར་ཤ་གཅོད་མི་ཐུབ། ར་བཟི་
བའི་མི་ནི་ཅི་འདྲའི་ཡིད་དུ་འོང་བ་ཞིག་རེད་ཨང་། ཡིན་ན་ཡང་སུམ་པ་ལ་བཟི་མདོག་
ཏོག་ཙམ་ཡང་མི་འདུག སུམ་པ་ནི་ནམ་ཡང་འདི་འདྲ་རེད། སྦི་རག་ཅི་འདྲ་བཏུང་ཡང་
ར་བཟི་ནས་ར་རོར་འགྱུར་མི་སྲིད། ངས་མཚམས་རེར་སུམ་པ་ཡང་རྣམ་གྲོལ་བཞིན་ར་
བཟི་ནས་ར་རོར་གྱུར་ན་ཅི་མ་རུང་སྙམ། ཀུན་གྱིས་ར་བཟི་ན་གཏམ་དྲང་མོར་ལབ་ཡོང་
ཟེར་བ་ལྟར་ངས་ར་བཟི་རྗེས་ཀྱི་སུམ་པས་ཅི་མི་སྙམ་པའི་ཕྱི་ཚུལ་དེ་དོར་ནས་ང་ལ་དུང་
མདོག་བསྟན་ན་ཅི་མ་རུང་སྙམ། ཡིན་ན་ཡང་སུམ་པ་ཕལ་ཆེར་སྦི་རག་གི་གཤེར་ཁུས་
བཟི་མི་སྲིད་པ་འདྲ། ཁོས་རྣམ་གྲོལ་སྐྱོར་ཏེ་ཕྱི་རུ་སྐྱེལ་དུས་གོམ་འགྲོས་བརྟན་ལ་བློ་རིག་
གསལ་བའི་ཚུལ་ནི་ཨ་རག་ཁམ་གང་ཡང་བཏུང་མེད་པའི་བཟོ་ལྟ་འདུག ཡུད་ཙམ་
འགོར་རྗེས་ཁོ་ཕྱིར་ལོག་ཡོང་བ་དང་དེ་ནས་བློ་རྩེ་གཅིག་སྒྲིམ་གྱིས་པི་ཝང་འབྲུག་མགོ་
མའི་རྒྱུད་སྐུད་ཀྱི་དམ་ལྷོད་བསྡེབས་བསྒྲིགས་བྱེད་བཞིན་ང་ལ་སྣང་མེད་ཀྱིས་སྐད་ཆ་དེ་
དག་ལབ་བྱུང་། ཁོའི་ཞིབ་ཚགས་ཀྱི་ཉམས་འགྱུར་དེ་ཡང་ཅི་འདྲའི་སྙིང་ཉེ་བ་ཞིག་རེད་
ཨང་། ངས་སྐད་ཆ་དེ་གང་ནས་ཐོས་པ་ད་ལྟ་གསལ་ཁ་ཅི་ཡང་མི་འདུག་མོད་ཚིག་དེ་སྔར་
བཞིན་དྲན་ཏེ། དེ་ནི་འཇིག་རྟེན་འདིར་ལས་ཅི་ཞིག་ལ་རྩེ་གཅིག་ཏུ་གཞོལ་བའི་སྐྱེས་པ་



གཡུ་དྲུག་དཀར་དཔེ་ཚོགས།
དེ་ནི་ཆེས་སྙིང་དུ་སྡུག་པའོ་ཟེར་བ་དེ་རེད། །
གསོལ་ཁང་དུ་ལོངས་སྤྱོད་ལ་རོལ་བའི་མགྲོན་པོ་ཕལ་ཆེར་ལོག་ཚར་འདུག མཚན་
མོ་ཡང་འཕྱི་བོ་ཆགས་འདུག ངའི་སེམས་སུ་སུམ་པའི་ཁོག་པའི་ནང་དུ་འཁྱིལ་ཡོད་པའི་
སྦི་རག་གི་གཤེར་ཁུ་དེ་དག ངའི་ཨ་མས་བསྙལ་བའི་ཟླ་ཆང་ཁམ་པ་དང་མཚུངས་པར་
ཁོའི་ཁོག་པའི་ནང་ནས་ཆང་སྐྱུར་ལངས་ཏེ་ད་ནི་གློ་བུར་དུ་བཟི་ཁ་བཙན་པོར་གྱུར་ན་
ཅི་མ་རུང་སྙམ། སུམ་པ་ཡང་རྣམ་གྲོལ་ལམ་ཡང་ན་གྲོང་ཚོའི་ནང་གི་ར་བཟི་བསོད་ཚེ་
བཞིན་ར་བཟི་ནས་ལྡབ་ལྡིབ་ཏུ་གྱུར་ན་ཅི་རུང་སྙམ། གལ་སྲིད་ཅི་མ་རུང་གི་བསམ་དོན་
འདི་ཇི་བཞིན་འགྲུབ་པ་ཡིན་ན་ངས་ར་བཟི་སུམ་པ་སྐྱོར་ཏེ་ཁོའི་གླས་ཁང་དེར་བསྐྱོད་
“གཟབ་གཟབ་བྱོས་ཨང་། ཤེས་ཡོན་པས་ཁྱོད་ཀྱི་སྐེ་ཡི་གཟི་མིག་དགུ་མ་བརྐུ་ཡོང་་་
མཚན་མོ་དེར་སུམ་པ་ནི་དེ་ལས་ལྡོག་སྟེ་བརྟན་ཀྱིག་གེར་ཡར་ལངས་ཤིང་དེ་ནས་
པི་ཝང་རྒྱབ་ལ་ཁུར་ཅིང་ང་ལ་ལག་བརྡ་ཞིག་སྦྲན་པ་དང་ཕྱི་མིག་ཙམ་ཡང་མེད་པར་
བུད་སོང་བས། ང་གཡུ་སྒྲོན་གྱི་གམ་དུ་མར་ལྗིད་ཏིག་གེར་བསྡད་པ་ཡིན། །
གཉིས་པ། །
པེ་ཅིང་གི་ལྷ་སའི་ཉི་འོད”ཅེས་པའི་བོད་ལུགས་གསོལ་ཁང་ཆེན་མོ་འདིའི་མིང་
ལ་དེ་ལྟར་བཏགས་པ་ཙམ་ལས་དོན་དུ་ལྷ་སར་འབྲེལ་བ་མི་འདུག་ཅིང་། དེ་བས་ཀྱང་ཉི་
འོད་ལ་འབྲེལ་བ་ཅི་ཡང་མེད་པར་སྣང་། སུམ་པ་དང་ང་། དེ་མིན་གཡུ་སྒྲོན་སོགས་མདོ་
དབུས་ཁམས་གསུམ་ནས་ཡོང་བའི་གཞོན་ནུ་ཕོ་མོ་མང་པོ་ཞིག་གིས་གསོལ་ཁང་འདིར་
ལས་གཡོག་རྒྱུགས་བཞིན་ཡོད། ང་དང་ཐོག་འདི་གར་ཁྲིད་ཡོང་མཁན་ནི་གཡུ་སྒྲོན་ཡིན།
ཅL



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། –
ད་ལྟ་མཚན་མོའི་དུས་ཚོད་དུ་ངེད་གཉིས་དཔུང་བ་མཉམ་གཤིབ་ཀྱིས་གསོལ་ཁང་འདིའི་
གར་སྟེགས་སུ་ཞབས་བྲོ་འཁྲབ་སྟོན་གྱི་ལས་ཀ་བྱེད་བཞིན་ཡོད། ཉིན་དཀར་གྱི་དུས་
ཚོད་མང་ཆེ་བར་ང་ཚོ་མལ་ཁང་དུ་གཉིད་ཁུག་ནས་བསྡད་ཡོད་ཅིང་། མཚན་གྱི་མུན་
པ་ཕྱོགས་བཞི་ནས་འཇབ་ཡོང་དུས་གཞི་ནས་ཁང་མིག་ནས་ཐོན་ཏེ་“ལྷ་སའི་ཉི་འོད”ཀྱི་
ནང་དུ་བསྐྱོད་དགོས་ཀྱི་ཡོད། །
ངའི་སྣང་བ་ཞིག་ལ། པེ་ཅིང་གི་མཚན་གྱི་མུན་པའི་ཚོགས་ནི་ཉིན་དཀར་གྱི་དུས་སུ་
ཡང་རྒྱང་རིང་བོར་ཕྱིན་མེད་པར་ཉེ་ས་ཞིག་ཏུ་འཇབ་ནས་བསྡད་ཡོད་པ་འདྲ། མུན་པའི་
ཚོགས་ལ་ངང་རྒྱུད་རིང་བོ་ཅི་ཡང་མི་འདུག ཕྱི་དྲོའི་དུས་ཚོད་ཡུད་ཙམ་ཕར་བསྲིངས་
བ་ལ་ཡང་བཟོད་བསྲན་ཐུབ་ཀྱིན་མི་འདུག་པར་དེ་མ་ཐག་ཕྱོགས་བཞི་ནས་གྲིབ་མདངས་
ནག་པོ་དེ་འཇབ་འཇབ་ཀྱིས་འཚང་ཁ་རྒྱག་བཞིན་སླེབས་ཡོང་། ང་འཚར་ལོངས་བྱུང་
སའི་ཡར་འབྲོག་གཡུ་མཚོའི་འགྲམ་དུ། ཉིན་དཀར་དང་མཚན་མོའི་རིང་ཐུང་གི་བསྡུར་
ཚད་འདི་འདྲ་མ་ཡིན། དེ་བས་ཀྱང་ནུབ་ཁའི་ཉི་མ་ནི་ཕྱི་ཐག་རིང་བའི་མཛའ་བོ་ཞིག་
དང་འདྲ་བར། ཅི་ཞིག་བློས་མི་ཆོད་པ་ལྟར་སེར་ལམ་ལམ་གྱི་ཕྱི་མིག་ཡང་ཡང་འཕེན།
སེར་ལམ་ལམ་གྱི་ནུབ་ཁའི་ཉི་འོད་གྲོང་སྟོད་ཀྱི་རི་རྩེ་དེ་དག་ལ་མཁྱུད་ཅིང་མཚོ་ངོས་
སུ་འཁྱིལ་བ་ནི་ངའི་ཨ་མས་མཆོད་རྐོང་དུ་མར་ཁུ་སེར་སྐག་སྐག་ལྡུག་པ་དང་མཚུངས་
ཏེ། གོ་རིམ་དེ་ངང་རྒྱུད་རིང་བོ་རིང་བོ་ཞིག་རེད། ཡིན་ན་ཡང་། པེ་ཅིང་དུ་མཚན་གྱི་དུས་
ཚོད་སླེབ་རྒྱུ་ནི་མིག་རྡེབ་ཡུན་ཙམ་ཡིན་པའི་ཚོར་བ་སྐྱེས། །
ངས་རང་གི་མཐོང་སྣང་གི་ཚོར་བ་འདི་གཡུ་སྒྲོན་ལ་ཡང་བཤད་མྱོང་། མོ་ངའི་
བཤད་སྟངས་འདི་ལ་མོས་མཐུན་མི་འདུག་པར་དེ་ནི་ང་ཚོ་ཉིན་དཀར་གཉིད་ཡུན་རིང་
དྲགས་པ་དང་མཚན་ལ་ཉལ་འཕྱི་བས་རེད་ཟེར། ཉིན་དཀར་གཉིད་ཡུན་རིང་དྲགས་ན་
ཉིན་དཀར་ཐུང་ཞིང་མཚན་མོ་སླེབས་པ་མགྱོགས་པ་ནི་ཤ་སྟག་རེད་ཟེར། གང་ལྟར་ཀྱང་།



གཡུ་དྲུག་དཀར་དཔེ་ཚོགས།
པེ་ཅིང་གི་ལྷ་སའི་ཉི་འོད་” ཅེས་པའི་བོད་ལུགས་གསོལ་ཁང་འདི་ནི་མཚན་ལ་མགྲོན་
པོ་མང་པོ་འཛོམས་སའི་གསོལ་ཁང་ཞིག་ཡིན་ན་ཡང་། ཉི་འོད་ལ་འབྲེལ་བ་ཆེན་པོ་མི་
འདུག
སུམ་པ་སོང་ནས་ཅང་མ་འགོར་བར། ངའི་ལག་འཁྱེར་ཁ་པར་དུ་བརྡ་འཕྲིན་ཞིག་
འབྱོར། དེ་ནི་རྣམ་གྲོལ་གྱིས་བཏང་ཡོང་བ་རེད། ངས་རྒྱ་ཡིག་ཡག་པོ་ཀློག་མི་ཤེས་པས།
གཡུ་སྒྲོན་ལ་བསྟན། གཡུ་སྒྲོན་གྱིས་ང་ལ་རྣམ་གྲོལ་གྱིས་ཁྱོད་ཀྱི་སྐད་འཕྲིན་གྱི་ཨང་
གྲངས་སྤྱོད་རོགས་གནང་ཟེར་གི་ཟེར། ངའི་སེམས་སུ་མི་དེ་ར་བཟི་ནས་ར་རོར་གྱུར་ཡོད་
ན་ཡང་དོན་འདི་བརྗེད་མེད་པ་ནི་ཁྱད་མཚར་རེད་སྙམ།
ངས་གཡུ་སྒྲོན་ལ“ ཨ་ཅག སྤྲོད་དམ་མི་སྤྲོད”ཅེས་དྲིས། གཡུ་སྒྲོན་ང་ལས་ལོ་
གཅིག་གིས་རྒན་པ་ཡོད་ཅིང་། ང་པེ་ཅིང་དུ་ཁྲིད་ཡོང་མཁན་ཡིན་པས། ངས་རང་གི་དོན་
རྩག་རྩིག་ཡོད་ཚད་ལ་མོར་བློ་འདྲི་བྱེད་བཞིན་ཡོད།
''དེ་སོ་སོས་ཐག་ཆོད།” གཡུ་སྒྲོན་གྱིས་རྣམ་ཀུན་དང་མཚུངས་པར་ལན་མ་ཡིན་
པའི་ལན་ཞིག་སྤྲད་བྱུང་། །
སྤྲད་ན་སུམ་པ་རླུང་ལངས་ངེས་སམ།” ངས་སླར་ཡང་དེ་ལྟར་དྲིས། །
“དཔལ་ལྷ། ངས་ཁྱོད་ལ་ཐེངས་མང་པོར་ཁ་ཏ་བྱས་ཡོང་མྱོང་ཡོད། སུམ་པ་དང་རིང་
ཙམ་བྱོས། མི་དེ་ཁྱོད་ཀྱི་སེམས་ནང་གི་དེ་ག་ནང་བཞིན་མ་རེད། སེམས་མེ་ཏོག་རེད།"
གཡུ་སྒྲོན་གྱིས་ཐད་ཀར་ལན་མི་འདེབས་པར་ང་ལ་དེ་ལྟར་བཤད་བྱུང་། གཡུ་སྒྲོན་གྱིས་
ང་ལ་ཤ་ཚ་ནས་འདི་ལྟར་གསལ་བཏབ་པ་ངས་ཧ་གོ་ཡོད། མོ་ནི་ངའི་གྲོགས་མོ་ཡིན། ཡིན་
ན་ཡང་། སུམ་པར་ཤོར་བའི་ངའི་སེམས་པ་འདི་དངོས་གནས་འགོག་ཐབས་རང་མི་འདུག
ང་ནི་ལོ་གསུམ་གྱི་སྔོན་དུ་གཡུ་སྒྲོན་གྱིས་པེ་ཅིང་དུ་ཁྲིད་ཡོང་བ་ཡིན། པེ་ཅིང་དུ་མ་
ཡོང་སྔོན་ལ་ངས་གམ་པ་ལ་མོའི་ཉག་གར་ལམ་འགྲོན་ཀུན་ལ་དར་ལྕོག་འཚོང་བཞིན་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཡོད། ཡར་འབྲོག་གི་རྩྭ་ཐང་ཆེན་པོ་དེའི་ཕ་མཐའ་ནས་ལྡང་ཡོང་བའི་རླུང་ལ་མཚམས་
ཚིགས་ཅི་ཡང་མེད་ཅིང་། རླུང་གིས་གམ་པ་ལ་ཡི་ཉག་གའི་དར་ལྕོག་ལ་འཇགས་མཐའི་
གོ་སྐབས་ཅི་ཡང་མི་སྤྲོད་པར་ལྷབ་ལྷུབ་བསྐྱོད་ཅིང་། དར་ལྕེ་ཡིས་ཐག་ཐག་གི་སྒྲ་བར་
མེད་དུ་འབྱིན་པར་བྱེད། རླུང་རྟ་གང་སར་འཕུར་བའི་ཀློང་ནས་བོད་པ་དག་གིས་ཀི་ཀི་
བསོ་བསོ་ཡིས་ཅི་ཞིག་ལ་མཆོད་བསྟོད་ཡང་ཡང་བྱེད། དར་གདང་དུ་འཐེན་པའི་དཀར་
སེར་དམར་ལྗང་གི་དར་ལྕོག་དེ་དག་ནི་ང་ཚོའི་ལག་ནས་ཉོས་ཏེ་བཏགས་པ་རྐྱང་རྐྱང་
རེད། མཚམས་རེར་ང་ཚོས་དར་ལྕོག་ཉོ་མཁན་གྱི་ཚབ་བྱས་ཏེ་ཁོ་ཚོས་ཉོས་པའི་དར་ལྕོག་
དེ་དག་དར་གདང་དུ་འདོགས་རོགས་བྱེད་བཞིན་ཡོད། །
གཡུ་སྒྲོན་ལ་ཐོག་དང་པོར་ལམ་འཕྲད་བྱུང་བའི་ཉིན་དེར། ངས་ལུས་ལ་གྲོང་ཚོའི་
ནང་དུ་ནང་ལོགས་ནས་དབུལ་སྐྱོར་དུ་གནང་བའི་རྒྱ་ལཱ་དེ་རིགས་གྱོན་ཡོད་ཅིང་། སྐྲ་
ལོར་ལན་བུ་བསླེས་ཤིང་ལན་བུའི་གསེབ་ཏུ་གོས་སྐུད་དཀར་སེར་དམར་ལྗང་བསླེས་ནས་
རྒྱབ་ཏུ་ཤམ་བུར་དཔྱངས་ཡོད། མཛེས་བཟོ་བྱེད་སྟངས་འདི་རིགས་ལོ་འདི་འགར་བོད་
དུ་དར་ཁྱབ་ཤིན་ཏུ་ཆེ། ང་ཆེས་དགའ་ས་ནི་ཀོ་ལྷམ་མཐིལ་ངོས་མཉམ་ཞིང་ཡུ་བ་རིང་བོ་
དེ་རིགས་ཡིན་ལ། ང་རྐང་ལ་རྟིང་ཀ་མཐོན་པོའི་ལྷམ་དེ་རིགས་གྱོན་པར་མི་དགའ། བུ་མོ་
ཞིག་གི་ངོས་ནས་ངའི་གཟུགས་རིང་བས་ངས་རྟིང་ཀ་མཐོན་པོའི་ལྷམ་དེ་རིགས་གྱོན་ན་
སྐྱེས་པ་ཚོ་ཡང་དམའ་བའི་ཚད་དུ་ཡོད་ངེས། ཨ་མས་མཚམས་རེར་ངའི་ཕར་བསྐྱོད་པའི་
རྒྱབ་གཟུགས་ལ་ལྟ་བཞིན“ད་ནི་ངའི་དཔལ་ལྷའི་མགོ་ལ་ལྷམ་མཐིལ་གྱིས་གཞུས་ནས་
སྐྱེས་མཚམས་བཅད་ན་འགྲིག བུ་མོ་ཞིག་འདི་ལས་རིང་བར་སྐྱེས་ན་ཁྱོ་ག་ཡང་རྙེད་ཁག་
པོ་རེད”ཟེར། མོས་བཤད་ཚུལ་ལ་ངའི་གཟུགས་རིང་བ་ནི་ངའི་པཱ་ལགས་དང་འདྲ་པོ་ཡོད་
པས་རེད་ཟེར། གང་ལྟར་ཀྱང་ང་ནི་ཀོ་ལྷམ་ཡུ་རིང་མཐིལ་ངོས་མཉམ་པ་དེ་རིགས་གྱོན་
རྒྱུར་དགའ། གཡུ་སྒྲོན་གྱིས་ནང་ལོགས་ཀྱི་འགྲུལ་བ་སྐོར་ཞིག་གི་སྣེ་ཤན་བྱས་ནས་གམ་
11



གཡུ་དྲུག་དཀར་དཔེ་ཚོགས།
པ་ལ་ཡི་ཉག་གར་འབྱོར་བའི་ཉིན་དེར་ཡང་། ངས་མཐིལ་མཉམ་པའི་ཀོ་ལྷམ་ཡུ་རིང་དེ་
འདྲ་ཞིག་གྱོན་ཡོད། །
ངས་དང་ཐོག་གཡུ་སྒྲོན་རྒྱ་མོ་ཞིག་རེད་སྙམ། མོའི་ལུགས་གསར་གྱི་གྱོན་ཆས་གྱོན་
སྟངས་དེ་དང་སེར་བོར་བསྒྱུར་པའི་སྐྲ་ལོ་དེ། ད་དུང་དཀར་ལ་ནེམ་པའི་བཞིན་རས་
སོགས་ནི་ཡུལ་སྐོར་ལ་ཡོང་བའི་རྒྱ་ཕྲུག་མ་དེ་དག་དང་མཚུངས་ཆོས་མང་དུ་སྣང་། ཡིན་
ན་ཡང་། ངས་གཡུ་སྒྲོན་གྱི་བྱད་བཞིན་ང་ནང་བཞིན་སྙིང་རྗེ་མོ་ཞིག་ཏུ་མཐོང་མ་བྱུང་
ཞིང་། ཕྱིས་སུ་ངེད་གཉིས་གར་སྟེགས་ཐོག་ནས་མཉམ་དུ་བྲོ་འཁྲབ་སྐབས་མགྲོན་པོ་ཀུན་
གྱིས་ཀྱང་ང་ལ་ཁ་བཏགས་མང་པོ་འཕེན་པ་ལས་གཡུ་སྒྲོན་ལ་རེ་གཉིས་ཙམ་ལས་མི་
རེག་པ་དེ་ཡང་བདེན་དཔང་ཞིག་རེད་སྙམ།
བུ་མོ། དར་ལྕོག་ལ་ག་ཚོད་ཡིན་ནམ།” གཡུ་སྒྲོན་གྱིས་ང་ལ་དེ་ལྟར་བོད་སྐད་
བཤད་ཡོང་དུས། ངས་གཞི་ནས་མོ་ནི་བོད་མོ་ཞིག་ཡིན་པ་རྟོགས།
''ཨ་ཙི། ཨ་ཅག་རང་བོད་པ་རེད་པས།“ ངས་དེ་ལྟར་བཤད། ངས་ལྕེ་སྣར་ཞིག་བྱེད་
འདོད་སྐྱེས་ཀྱང་གདོང་ལ་ཁ་རས་ནག་པོ་ཞིག་བརྒྱབ་ཡོད་པས་དེ་ལྟར་བྱ་ཐབས་མ་བྱུང་།
དེ་ནས་གཡུ་སྒྲོན་གྱིས་ངའི་ལག་ནས་དར་ལྕོག་རིང་ཤོས་དེ་ཉོས་སོང་།
ད་ལོ་རླུང་རྟ་ཡག་པོ་མི་རྒྱུགས་པས། དར་ལྕོག་ཅིག་འཐེན་ན་ཡག་པོ་མིན་འགྲོ།
གཡུ་སྒྲོན་གྱིས་འཛུམ་ཉམས་ཀྱིས་དེ་ལྟར་ཟེར། །
''ཨ་ཅག དེ་ག་རང་རེད། རླུང་རྟ་ཡར་འགྲོའི་དུས་ལ། །རླུང་སྐྱེད་དར་ལྕོག་བཙུགས་
ཡོད། །ཟེར་བ་བཞིན་དར་ལྕོག་འཐེན་ན་རླུང་རྟ་ཡར་ལ་འགྲོ་ངེས།” ངས་ཀྱང་དེ་ལྟར་
བསྟུན་མཁས་ཀྱི་སྐད་ཆ་ལབ་པ་ཡིན། དར་ལྕོག་འཚོང་དུས་ང་ཚོས་ཉོ་མཁན་ཚོར་འདི་
ལྟ་བུའི་སྐད་ཆ་ཡང་ཡང་ལབ།
མོས་ང་ལ་“ཁྱེད་ཀྱིས་ང་ལ་རོགས་བྱས་ནས་བཏགས་ན་ཆོག་གམ”ཟེར་བ་དང་། "ང་
2



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཚོའི་ལུང་པར་བུད་མེད་ཀྱིས་དར་ལྕོག་འདོགས་པའི་སྲོལ་མེད། ཡང་གཅིག་བཤད་ན་
ང་ལ་མགོ་དེར་འགོ་བར་སྟབས་མི་བདེ་”ཟེར། ངས་མོས་རྐང་བར་རྟིང་ཀ་མཐོ་བའི་ལྷམ་
དམར་པོ་ཞིག་གྱོན་ཡོད་པ་མཐོང་། །
སྣང་དག་མེད།” ངའི་སེམས་སུ་གཡུ་སྒྲོན་གྱིས་ང་རང་བུད་མེད་ཅིག་ཡིན་པར་དོ་
སྣང་བྱུང་མེད་པ་འདྲ་སྙམ་ནས་དགོད་རྒྱུ་ཞིག་ལངས་ཡོང་ན་ཡང་ཁ་ནས་དེ་ལྟར་བཤད་
ཅིང་དེ་མ་ཐག་དར་ལྕོག་འདོགས་པར་འགྲོ་རྩིས་བྱས། དེ་དུས་མོས་“བྲེལ་བ་བྱེད་དགོས་
པ་མ་རེད། ང་ཚོ་ཕྱིན་ཚར་རྗེས་བཏགས་ན་ཡང་ཆོག”ཟེར།
“ལགས་སོ། །ངས་འདོགས་ངེས་གཏན་ཡིན།”ངས་དེ་ལྟར་བཤད་དུས། གཡུ་སྒྲོན་
གྱིས་ང་ལ་ཅེ་རེར་ལྟ་ཙམ་བྱས།
ཉིན་དེར་ནམ་ཟླ་ཤིན་ཏུ་ལེགས། ཉེ་འཁོར་དུ་ཐོལ་ཐོལ་གྱིས་ལྡང་ཡོང་བའི་འཐོར་
རླུང་ལྡོམ་པོ་དེས་མི་ལ་བསུན་གཙེར་བཟོ་བ་མ་གཏོགས་སེར་ལམ་ལམ་གྱི་ཉི་འོད་འོག་
ཏུ་ཕྱོགས་ཀུན་གཡའ་དག་ཅིང་རྡུལ་སངས་པར་གྱུར་འདུག རི་འདབས་ཀྱི་ཡར་འབྲོག་
གཡུ་མཚོ་ནི་སྔོ་མཐིང་ངེར་ལྟེམ་མེར་འཁྱིལ་འདུག་ཅིང་། དེ་ནི་དབྱར་གྱི་ཉི་འོད་ཚ་
མོས་ཡང་ཡང་བསྲེགས་པ་ཡིས་མགོ་ཐོག་གི་སྔོ་བསངས་ཀྱི་ནམ་མཁའ་ཡོངས་སུ་ཞུ་བར་
གྱུར་པའི་ཞུན་མ་དེ་ས་ལ་ལྟེམས་མེར་འཁྱིལ་བ་ཡིན་ནམ། གང་ལྟར་མཐིང་མདོག་གིས་
འཁྱིལ་བའི་མཚོ་མོ་དེ་ནི་མེ་ལོང་ཞིག་དང་མཚུངས། འགྲུལ་བ་དག་གིས་ཆུ་ཤུལ་ལུང་
པའི་ནང་ནས་ཡར་ལུང་གཙང་པོའི་འགྲམ་རྒྱུད་དེད་དེ་གཡས་ངོས་ཀྱི་གམ་པ་ལ་མོའི་རྒྱ་
གྱུར་འཐེན་པའི་གཞུང་ལམ་དེར་ཞུགས་ཏེ་ཡར་འགོས་ཤིང་རྩེ་རུ་བརྟོལ་ཚེ། ལ་མོའི་ཕར་
རྒྱབ་ཀྱི་ཡར་འབྲོག་གཡུ་མཚོ་མཐོ་ས་ནས་མིག་ནང་དུ་ལྷུང་ཡོང་ངེས། དེ་དུས་ཁོ་ཚོ་ཡུད་
ཙམ་ལ་ཧད་པར་འགྱུར་ངེས་ཤིང་། དེ་ནས་ངོ་མཚར་བའི་སྐད་སྒྲ་དབང་མེད་དུ་སྒྲོག་ཅིང་
པར་ཆས་ཚག་ཚག་གིས་བརྡེབས། མེ་ལོང་ལྟ་བུའི་ཡར་འབྲོག་གཡུ་མཚོའི་ནང་ནས། མི་



གཡུ་དྲུག་དཀར་དཔེ་ཚོགས།
དེ་དག་གིས་ཅི་ཞིག་མཐོང་ཡོད་དམ། ཁོ་ཚོས་རང་ཉིད་ཀྱི་ངོ་གདོང་རྣལ་མ་དེ་མཐོང་ཡོད་
དམ། ཉིན་དེར་གཡུ་སྒྲོན་ཡང་མཐོ་ས་ནས་ཡར་འབྲོག་གཡུ་མཚོར་ཕྱོགས་ནས་ཡུད་ཙམ་
ལ་སྨྲ་བ་མེད་པར་ལུས་སོང་། མེ་ལོང་ལྟ་བུའི་མཐིང་མདོག་གི་དྭངས་གསལ་དེ་ལས་མོས་
ཅི་ཞིག་མཐོང་ཡོད་དམ།
གང་ལྟར་ཀྱང་། ངས་ནི་སྔོན་ཆད་ཡར་འབྲོག་གཡུ་མཚོའི་འགྲམ་ནས་ལུག་འཚོ་
བའམ་ཡང་ན་གམ་པ་ལ་མོའི་ཉག་གར་དར་ལྕོག་བཙོང་དུས། ཡར་འབྲོག་གཡུ་མཚོ་མེ་
ལོང་ལྟར་འཁྱིལ་བ་ལས་དུས་རྒྱུན་དུ་རང་ཉིད་མཐོང་ཡོང་། གཡུ་མཚོའི་བྱང་ངོས་སུ་
སྡོད་ཁང་གི་སྟེང་ཐོག་ཏུ་ཁྱུང་འབྲུག་སྟག་སེང་གི་རི་མོ་ཕབ་ཡོད་པའི་དར་ལྕོག་དང་ཟུར་
གསུམ་སྐར་ལྔས་བརྒྱན་པའི་རྒྱལ་དར་ལྷན་དུ་རླུང་གིས་བསྐྱོད་པའི་གྲོང་ཚོ་ཞིག་ཡོད་པ་
དེའི་མིང་ལ་ཤེལ་དཀར་གྲོང་ཚོ་ཟེར། ང་ནི་གྲོང་ཚོ་དེ་ནས་འཚར་ལོངས་བྱུང་བ་ཡིན། ད་
ལྟ་ངའི་ཨ་མས་ངག་ནས་ལབ་པའི་མཚོ་ཁའི་གད་སྐྱིབས་དེ་མཚོ་ཆུ་རྒྱས་པའི་ཆུ་ཡིས་
བསྣུབས་ཏེ་མཐོང་རྒྱུ་མི་འདུག་ཅིང་། ཨ་མས་སྔོན་ཆད་ང་ལ་མོས་མཚོ་ཁའི་གད་སྐྱིབས་
དེ་ནས་ང་བཙས་པ་ཡིན་ཟེར་བ་དང་། དང་ཐོག་མངལ་དུ་འཁོར་དུས་མཚན་གྱི་རྨི་ལམ་
དུ་མཚོ་ནང་ནས་ཀླུ་ཡིན་ཟེར་བའི་སེམས་ཅན་ཉ་ཡི་སྣང་བརྙན་འཛིན་པ་ཞིག་ངེད་ཚང་
གི་སྒོ་ནང་དུ་ལྷགས་ནས“སྐུ་མཁྱེན། ང་ལ་རྣམ་ཤེས་གནས་སའི་ལུས་རྟེན་ཞིག་གཡོར་
རོགས”ཟེར་བཞིན་འོད་ཀྱི་གོང་བུ་ཞིག་ཏུ་གྱུར་ནས་ཨ་མའི་ལྟེ་ཞབས་སུ་ཐིམས་སོང་ཟེར།
ཨ་མས་སྐད་ཆ་དེ་དག་བཤད་རྗེས་ཧ་ཅང་ནན་ཏན་གྱིས་ང་ལ“དཔལ་ལྷ། ཁྱོད་ཀྱི་རྣམ་
ཤེས་ནི་ཡར་འབྲོག་གཡུ་མཚོའི་ནང་གི་ཉ་ཞིག་ཡིན”ཟེར། །
དེ་དུས། ཨ་མས་བཤད་པའི་སྐད་ཆ་དེ་དག་གི་དབང་གིས་ཡིན་ནམ་ཅི་ཡིན་ཆ་མི་
འཚལ་མོད། ང་ལོ་ལྔ་དྲུག་ཙམ་ལ་སོན་པའི་དུས་ནས་བཟུང་ངའི་རྨི་ལམ་དུ་རང་ཉིད་
ཡར་འབྲོག་གཡུ་མཚོའི་ནང་གི་ཉ་ཞིག་ཏུ་གྱུར་པ་ཡང་ཡང་རྨིས་མྱོང་བ་དང་། ཉིན་
14



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། ཨ་
དཀར་གྱི་འཁྲུལ་སྣང་དུ་ཡང་ངས་དུས་རྒྱུན་དུ་མེ་ལོང་ལྟ་བུའི་མཚོ་མོའི་ནང་དུ་རང་ཉིད་
ལྟ་བུའི་ཉ་མོ་དེ་མཐོང་མྱོང་། དེ་ནི་གསེར་ཉ་ཞིག་རེད། ངས་རྟག་ཏུ་མཐོང་ཡོང་། ཡིན་ན་
ཡང་ཉིན་དེར་གཡུ་སྒྲོན་དང་ལྷན་དུ་གམ་པ་ལ་མོའི་རྩེ་ནས་རི་འདབས་ཀྱི་གཡུ་མདོག་
གི་མཚོ་མོ་དེར་རྒྱང་ལྟ་བྱེད་དུས། ངས་མོར་རང་གིས་ཅི་ཞིག་མཐོང་བ་མ་བཤད། བརྒྱ་
ལ་མོར་བཤད་ན་ཡང་མོས་དེ་ལ་བདེན་ཁ་སྟེར་མི་སྲིད། དེ་བས་ཉིན་དེར་གཡུ་སྒྲོན་མཚོ་
མོའི་ཕྱོགས་སུ་ཧད་ནས་བསྡད་པའི་དུས་ཡུན་དུ་ངས་ལག་འཁྱེར་ཁ་པར་ནས་རྒྱུན་པར་
ཉན་པར་དགའ་བའི་གཞས་དེ་བཏང་ནས་བསྡད།
''དྭངས་གསལ་ཡར་འབྲོག་གཡུ་མཚོ། །
གཡུ་མཚོའི་འགྲམ་གྱི་ཆུང་འདྲིས། །
ཆུང་འདྲིས་བརྩེ་བ་མཚོ་རེད། །
མཚོ་ལས་ཟབ་ཅིག་ཡིན་སོང་། །
མཚོ་ལས་དྭངས་ཤིག་ཡིན་སོང་། །”ལག་འཁྱེར་ཁ་པར་ལས་གཞས་དེ་གྲགས་ཡོང་
དུས་ངས་དབང་མེད་དུ་གོམས་སྲོལ་ལྟར་འགྱུར་ཁུག་དང་འགྲོགས་ནས་མཉམ་དུ་གཏང་
འདོད་ཅིག་བྱུང་། ཡིན་ན་ཡང་ངས་ཁ་རས་བརྒྱབ་ཡོད་པས། ཁ་གདངས་ནས་གཏོང་
ཐབས་མ་བྱུང་བར་བརྟེན་སེམས་ནས་ངག་གི་དབྱངས་རྟ་ལ་འགུགས་བཞིན་བསྡད། ང་
གཞས་འདི་ལ་ཉན་པར་ཤིན་ཏུ་དགའ་པོ་ཡོད་ཅིང་། གཞས་འདི་གཏོང་མཁན་གྱི་ཕོ་
གསར་དེ་ཡང་ཐེངས་མང་པོ་ཞིག་ལ་རྨི་ལམ་དུ་རྨིས་མྱོང་། །
“འདི་སུམ་པའི་གཞས་རེད།” གཡུ་སྒྲོན་གྱིས་མིག་དབང་ཡར་འབྲོག་ཕྱོགས་ནས་
ཚུར་བསྡུས་ཏེ་དེ་ལྟར་ཟེར།
“ཁྱེད་ཀྱིས་ཁོང་ངོ་ཤེས་སམ།” ངས་དེ་ལྟར་དྲིས།
''སུམ་པ་དང་ངེད་གཉིས་ལས་གྲོགས་ཡིན
LO



གཡུ་དྲུག་དཀར་དཔེ་ཚོགས།
ཁོང་གང་དུ་ཡོད་དམ།”ངས་དབང་མེད་དུ་ཁ་རས་གྲོལ་ནས་དེ་ལྟར་ལབ།
པེ་ཅིང་དུ་ཡོད་པ་རེད།”
''དངོས་འབྲེལ་ཟེར་རམ། ཁོང་ངའི་སེམས་ནང་གི་སྙིང་སྡུག་ཡིན།" ང་གད་མོ་
བགད་ནས་དེ་ལྟར་རྩེད་མཚར་བཤད། །
ཨ་ཙི། བུ་མོ་རང་གི་གདོང་པ་སྙིང་རྗེ་བ་ལ་ཨང་།” ཉིན་དེར་གཡུ་སྒྲོན་གྱིས་ཁ་རས་
གྲོལ་ཟིན་པའི་ངའི་གདོང་མཐོང་ནས་དེ་ལྟར་སྐད་ཤོར་སོང་བ་དང་། གམ་གྱི་རྒྱ་རིགས་
དེས་དེ་མ་ཐག་པར་ཆས་ཡར་འབྲོག་གཡུ་མཚོའི་ཕྱོགས་ནས་བསྒྱུར་ཏེ་ངའི་གདོང་ལ་
གཏད་ཅིང་ཚག་སྒྲ་དང་བཅས་ཐེངས་ཁ་ཤས་ལ་བརྡབས་སོང་། ང་ནི་མི་དེས་བྱེད་སྟངས་
དེ་རིགས་ལ་དགའ་པོ་ཁྱོན་ནས་མེད། ང་ཚོས་དར་ལྕོག་འཚོང་དུས་མི་འདི་འདྲ་མང་པོར་
འཕྲད་མྱོང་། དེ་བས་ངས་རྣམ་ཀུན་ཁ་རས་དམ་པོར་བརྒྱབ་ནས་ཁོ་ཚོར་རང་གི་གདོང་
སྟོན་བཞིན་མེད། ཡིན་ན་ཡང་། ངས་མི་དེ་ལ་མི་དགའ་མདོག་གི་རྣམ་འགྱུར་ངན་པ་དེ་
སྟོན་ཁོམ་མ་བྱུང་། རྒྱུ་མཚན་ནི་ངས་སུམ་པ་ཟེར་བའི་གཞས་པ་དེའི་གནས་ཚུལ་གོ་བས་
ཡིན། སྔོན་ཆད་གྲོང་ཚོའི་ནང་ནས་ངས་ཁོའི་གཞས་ཀྱི་འོད་སྡེར་ལ་བལྟས་མྱོང་བ་དང་།
ངའི་ཡིད་ནི་བརྙན་ཤེལ་ནང་གི་ཕོ་གསར་དེའི་སྣང་བརྙན་དང་སྐད་ངག་གིས་ཡོངས་སུ་
བཀུག་སོང་། མཚམས་རེར་རྨི་ལམ་དུའང་ཕོ་གསར་དེ་དང་དགའ་རོགས་བསྒྲིགས་པ་
རྨིས། ཉིན་དེར། ངས་གཡུ་སྒྲོན་ལ་དེ་ལྟར་མ་ལབ། ངས་དགོད་འཚེར་འཚེར་གྱིས“ཁོང་
ངའི་སེམས་ནང་གི་སྙིང་སྡུག་ཡིན”ཞེས་བཤད།
“ཁྱོད་པེ་ཅིང་དུ་འགྲོ་འདོད་དམ།“གཡུ་སྒྲོན་གྱིས་ང་ལ་དེ་ལྟར་འདྲི།
"ང་པེ་ཅིང་དུ་ག་རེ་བྱེད་དུ་འགྲོའམ།”
ཞབས་བྲོ་འཁྲབ་ཏུ་འགྲོ་ཆོག གླ་ཆ་མང་པོ་སྤྲོད་ངེས་རེད།”གཡུ་སྒྲོན་གྱིས་དེ་ལྟར་
ཟེར།
16



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
?
སུམ་པ་མཐོང་ཐུབ་བམ། ངས་དེ་ལྟར་འཛུམ་པའི་ཉམས་ཀྱིས་དྲིས།
“སུམ་པ་དང་ལྷན་དུ་འཁྲབ་སྟོན་བྱེད་པའི་གོ་སྐབས་ཡོད་པ་རེད།” གཡུ་སྒྲོན་གད་
མོ་དགོད་བཞིན་དེ་ལྟར་ལབ་བྱུང་བ་དང༌། ངས་ཉི་འོད་འོག་ནས་གཡུ་སྒྲོན་གྱི་རྣ་གཤོག་
ཏུ་བཏགས་པའི་ཕྲ་རྒྱན་དེར་འོད་ལམ་ལམ་འཚེར་བ་མཐོང་།
དེ་ལྟར། ལོ་གསུམ་གྱི་སྔོན་དུ་གཡུ་སྒྲོན་གྱིས་ང་རང་པེ་ཅིང་དུ་ཁྲིད་ཡོང་། གཡུ་སྒྲོན་
ང་ལས་ལོ་གཅིག་གིས་རྒན་པ་ཡོད་ཅིང་། ངས་རང་གི་དོན་རྩག་རྩིག་ཡོད་ཚད་མོར་བློ་
འདྲི་བྱེད་བཞིན་ཡོད། མཚན་མོ་དེར་ངས་རྣམ་གྲོལ་ལ་སྐད་འཕྲིན་གྱི་ཨང་གྲངས་སྤྲོད་
དགོས་མིན་གྱི་སོམ་ཉིར་ཚུད་ནས་ཡུད་ཙམ་འགོར། པེ་ཅིང་གི་མཚན་མོ་ཤིན་ཏུ་འཕྱི་པོ་
ཆགས་འདུག་སྟེ་ད་ནི་ནམ་གུང་གི་ཆུ་ཚོད་གཉིས་པ་ཟིན་ལ་ཉེ། ཞབས་ཞུ་བ་ཚོས་གསོལ་
ཁང་ནང་ལ་གད་བརྒྱབ་ནས་གཙང་སྦྲ་བྱེད་བཞིན་འདུག ང་དང་གཡུ་སྒྲོན་གཉིས་ལས་
མེད་སོས་དལ་དུ་སྒྲོག་ཙེ་ཆུང་ཆུང་ཞིག་གི་མཐའ་ནས་ལག་འཁྱེར་ཁ་པར་ལ་རྩེད་མོ་རྩེ་
བཞིན་བསྡད། རྣམ་ཀུན་དུས་ཚོད་འདིར “ལྷ་སའི་ཉི་འོད”ནང་དུ་གློག་སྒྲོན་མག་མོག་
ཅིག་ལས་སྦྱར་མེད། གློག་འོད་མག་མོག་གི་འོག་ནས་ངས་ལག་འཁྱེར་ཁ་པར་ལས་འཕྲོས་
ཡོང་བའི་འོད་མདངས་གསལ་བོ་ཞིག་གཡུ་སྒྲོན་གྱི་གདོང་དུ་འཕྲོས་ཡོང་བ་མཐོང་ཞིང་།
མོའི་རྩི་ནག་པོ་བྱུགས་པའི་རྫི་མ་རིང་པོ་དེ་ལྷམ་ཙམ་ལྷེམ་ཙམ་བྱེད། མོའི་ལག་འཁྱེར་ནི
''ཀུ་ཤུ་སྐུ་ཕྲེང་ལྔ་བ”རེད། ཁ་པར་དེའི་ནང་དུ་བོད་ཡིག་ཡོད་པས་ཅི་འདྲའི་སྙིང་ཉེ་བ་
ཞིག་རེད་ཨང་། ཡིན་ན་ཡང་། ལོ་འདི་དག་ཏུ་ཀུ་ཤུ་རྟགས་ཅན་གྱི་ཁ་པར་ནི་རིན་གོང་
མཐོ་ཞིང་ལག་འཁྱེར་ཁ་པར་དག་ལས་མཆོག་ཏུ་གྱུར་པར་ངོས་འཛིན་བཞིན་ཡོད་པར་
བརྟེན། དེ་ནི་ང་ཚོའི་བོད་པ་དག་ལས་མི་ཡི་མཆོག་ཏུ་གྱུར་པ་སྤྲུལ་སྐུ་དག་དང་མཚུངས།
ང་ཚོས་རྟག་ཏུ་སོ་མ་བཏབ་པའི་ཀུ་ཤུ་ཉོ་ཐུབ་ཀྱང་སོ་བཏབ་ཚར་བའི་ཀུ་ཤུ་མི་ཁུག་ཅེས་
ཀུ་རེའི་ཚུལ་དུ་བཤད་བཞིན་ཡོད་ལ། “ཀུ་ཤུ་རིན་པོ་ཆེ་ལ་གསོལ་བ་འདེབས”ཞེས་རང་
17



གཡུ་དྲུག་དཀར་དཔེ་ཚོགས།
ཉིད་ལ་སོ་བཏབ་ཤུལ་གྱི་ཀུ་ཤུ་རྟགས་ཅན་གྱི་ལག་འཁྱེར་ཁ་པར་ཞིག་རེག་པར་རེ་སྨོན་
འཆང་བཞིན་ཡོད། ཡིན་ན་ཡང་གནས་སྐབས་སུ་ང་ལ་དེ་ཉོ་བའི་རྒྱུ་སྟོབས་མི་འདུག
ངས་རང་གི་ཟླ་ཕོགས་ཁྱིམ་ལ་བསྐུར་བཞིན་ཡོད་ཅིང་། ནུ་བོ་དཔལ་རྣམ་ལ་སློབ་ཡོན་
བསོག་དགོས།
ཡུད་ཙམ་འགོར་རྗེས། རྣམ་གྲོལ་གྱིས་ཡང་བསྐྱར་ང་ལ་འཕྲིན་ཐུང་ཞིག་བཏང་ནས་
སླེབས་བྱུང་། ངས་གཡུ་སྒྲོན་ལ་བསྟན། གཡུ་སྒྲོན་གད་མོ་དགོད་བཞིན་མི་འདི་ཁྱོད་ལ་
དགའ་བཞིན་ཡོད་པ་འདྲ”ཟེར་བ་དང”དཔལ་ལྷ། ངས་ཁྱོད་ཀྱིས་རྒྱ་ཡིག་ཡག་པོ་མི་ཤེས་
པ་ཧ་གོ སྐད་འཕྲིན་དུ་བཅུག་ན་སྐད་ཆའི་ལམ་ནས་ཁ་བརྡ་བྱས་ཆོག་པས། ངེས་པར་དུ་
ཐུགས་བསམ་གནང་རོགས་ཞུ་ཞུ་ཞུ།” གཡུ་སྒྲོན་གྱིས་ང་ལ་དེ་ལྟར་ལོ་ཙཱ་བྱེད་བཞིན“ཞུ་
ཞུ་ཞུ”ཟེར་ནས་སྐད་ཀྱི་གདངས་རིང་དུ་བསྲིངས་ཏེ་བརྙད་བརྐོས་བྱུང་།
“སྤྲད་ན་སུམ་པ་རླུང་ལངས་ངེས་སམ།” ངའི་སེམས་སུ་དེ་ལྟར་ཤར་ན་ཡང་ཐེངས་
འདིར་ངག་ནས་མ་བཤད། ང་པེ་ཅིང་དུ་ཐོག་དང་པོར་ཡོང་དུས་གཡུ་སྒྲོན་དང་སུམ་པ་
གཉིས་ཀྱིས་ཁ་སྲེ་བཞིན་མི་འདུག་སྟེ། ངས་དང་ཐོག་ཁོ་གཉིས་ཀྱི་འབྲེལ་བ་ཅིའི་ཕྱིར་དེ་
འདྲ་ཞིག་ཡིན་པའི་རྒྱུ་མཚན་མ་ཤེས་ཀྱང་། ཕྱིས་སུ་ལས་གྲོགས་གཞན་དག་གི་ངག་ལས་
རོབ་ཙམ་ཧ་གོ་སོང་
། ཡིན་ན་ཡང་། དེ་ང་ལ་འབྲེལ་བ་མི་འདུག
གསུམ་པ།
ངས་མི་ཚོགས་ཀྱི་ཁྲོད་ནས་ཁ་རས་རྒྱག་མཁན་མང་པོ་མཐོང་བྱུང་། དེ་དག་ལས་
ཁ་ཤས་ཀྱི་ཁ་རས་ནི་སེམས་ཅན་གང་ཞིག་གི་མཆུ་ཏོའི་བཟོ་ལྟ་དང་འདྲ་ཞིང་སྣ་སྒོའི་
མཚམས་སུ་ཕྲ་ཕུང་མང་པོ་ཞིབ་ཚགས་ཀྱིས་བརྟོལ་འདུག དབྱར་འགོ་མའི་ཚ་གདུག་
18



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ས
༢
གིས་མི་ལ་དབུགས་ཀྱང་འབྱིན་རྔུབ་བྱེད་དཀའ་བའི་སྣང་བ་སྟེར་ན་ཡང་མི་དག་གིས་
ད་དུང་གདོང་ལ་ཁ་རས་མཐུག་པོ་དེ་འདྲ་ཞིག་བརྒྱབ་སྟེ་ལམ་དུ་བསྐྱོད། སྔོན་ཆད་ངས་
གམ་པ་ལ་མོའི་ཉག་ག་ནས་དར་ལྕོག་འཚོང་དུས་ཀྱང་ཁ་རས་བརྒྱབ་མྱོང་། དེ་དུས་ཁ་
རས་རྒྱག་པ་ནི་དབྱར་ལ་ཚ་ཞིང་སྲེག་པའི་ཉི་འོད་དང་དགུན་ལ་འཁྱག་ཅིང་རེངས་པའི་
གྲང་ལྷགས་འགོག་ཆེད་ཡིན་ལ། དེ་བས་ཀྱང་འཛེམ་བག་མེད་པར་གདོང་ལ་ཐད་ཀར་
བཙུགས་ཡོང་བའི་པར་ཆས་ཀྱི་ཤེལ་མིག་དེ་དག་ལ་གཡོལ་ཆེད་ཡིན། ཡིན་ཡང་པེ་ཅིང་
གི་མི་རྣམས་ཀྱིས་ཁ་རས་རྒྱག་པ་ནི་མཁའ་དབུགས་ཁྲོད་དུ་འཚང་ཀ་རྒྱག་བཞིན་པའི་
རྫབ་རྩུབ་དེ་དག་ལ་གཡོལ་ཆེད་ཡིན་སྐད། །
དེ་ནིPM2.5ཟེར་བ་དེ་རེད།”རྣམ་གྲོལ་གྱིས་གདོང་ཁུག་ལ་གཟར་བའི་རྒྱང་སྒྲིབ་
མིག་ཤེལ་གྲོལ་ནས་འོག་འཇུག་གི་ཐུ་སྣེ་ཡིས་ཤེལ་ལེབ་འབྱིད་བཞིན་ང་ལ་དེ་ལྟར་ཟེར།
ཉིན་གུང་གི་པེ་ཅིང་གི་བར་སྣང་དུ་ཉི་མ་མཐོང་རྒྱུ་མི་འདུག་པར་རྫབ་རྩུབ་ཅིག་འཐིབས་
འདུག་སྟེ། ཉི་མ་ནི་ཕལ་ཆེར་ཚལ་བ་དུང་ཕྱུར་དུ་གས་ཤིང་སིལ་བུ་རྣམས་མཁའ་
དབུགས་ཁྲོད་དུ་འཐོར་སོང་བ་འདྲ། ཡང་ན་ཉི་མས་ཀྱང་བཞིན་གྱི་དཀྱིལ་འཁོར་ལ་ཁ་
རས་ཤིག་བརྒྱབ་པ་འདྲ། འོད་མག་མོག་ཅིག་གིས་པེ་ཅིང་གི་ཉིན་དཀར་གསལ་ཙམ་བྱས་
འདུག་ཅིང་། ངས་མཐའ་འཁོར་གྱི་མི་མང་པོ་ཞིག་གིས་གློ་ལུ་བྱེད་བཞིན་ལུད་པ་གང་
སར་འདོར་བཞིན་པ་མཐོང་།
''མཁའ་དབུགས་སྦག་བཙོག་འདིའི་ནང་ནས་ངས་དབུགས་ཀྱང་ལེན་དཀའ། ད་ནི་
ཕ་ཡུལ་གྱི་གནམ་སྔོན་པོ་དང་སྤྲིན་དཀར་པོ་དེ་ཅི་འདྲའི་དྲན་ཨང་།“རྣམ་གྲོལ་གྱིས་དེ་
ལྟར་ཟེར་བ་དང་། མིག་ཟུམ་ཟུམ་ངང་མིག་ཤེལ་གྱི་ཤེལ་ལེབ་དེ་གཉིས་ཁ་རུ་འཁྱེར་ཏེ་ཧ་
ཐེངས་གཅིག་བཏབ་པ་དང་དེ་ནས་འོག་འཇུག་གིས་ཕྱིས་རྗེས་ཡང་བསྐྱར་གདོང་ཁུག་ཏུ་
གཟར་བ་དང་དེ་ནས་ང་ལ“འགྲོའོ”ཟེར་བཞིན་ཁོ་མདུན་ཕྱོགས་སུ་སྔོན་ལ་བསྐྱོད་སོང་།
19



གཡུ་དྲུག་དཀར་དཔེ་ཚོགས། །
དེ་ནི་ང་ནི་ཁོའི་ཞབས་འཁོར་ཞིག་ཡིན་པའི་ཉམས་སྣང་སྟེར། ངས་ཁོ་ལམ་དུ་བསྐྱོད་
སྐབས་ཀྱི་ཕར་གཡོ་ཚུར་གཡོ་བྱེད་པའི་གོམ་པ་ལེན་སྟངས་དེ་མཐོང་དུས། ཡིད་དུ་
ཕ་ཡུལ་དུ་གཟན་དཀར་རྩྭ་ཡིས་འགྲངས་པའི་གནག་ཕྱུག་དེ་དག་དྲན་བྱུང་། རྩྭ་ཡིས་
འགྲངས་པའི་གནག་ཕྱུག་དེ་དག་ཀྱང་དེ་ལྟར་པར་གཡོ་ཚུར་གཡོ་ཡིས་འགྲོ། འགྱིང་
ཉམས་དེ་ལ་གཡུ་སྒྲོན་གྱིས་བོད་པའི་འགྲོ་ཉམས་ཟེར། ང་ཚོ་བོད་པའི་ཕོ་ཁྱོ་ག་རྣམས་
གཡག་འགྱིང་འགྱིང་གིས་ལམ་དུ་འགྲོ་ཟེར།
གང་ལ་འགྲོའམ།”“ང་སྔར་མལ་ནས་ལངས་ཏེ་ཁོའི་རྒྱབ་གཟུགས་ལ་ཕྱོགས་ནས་དེ་
སྐད་ལབ།
འདི་ནས་ཁྱོད་ཀྱི་ལས་གྲོགས་ཚོས་མཐོང་སྲིད་པས། ཕར་རིང་ཙམ་ལ་འགྲོ་དང་།།
རྣམ་གྲོལ་གྱིས་ཁ་ཕྱིར་འཁོར་ནས་དེ་ལྟར་ཟེར་བ་དང་། ཕྱི་བཀྱེད་གཏག་བཞིན་མུ་མཐུད་
དུ་འགྲོ་ཞིང་། ལམ་ནང་དུ་མགྱོགས་པོར་བགྲོད་པའི་རླངས་འཁོར་དག་གིས་ཚུལ་དེ་ལ་
དུང་སྒྲ་རྣ་བར་གཟན་པ་རེ་བརྒྱབ་སོང་།
ཁོས་དེ་ལྟར་བཤད་པར་ངས་ཀྱང་དབང་མེད་དུ་ཕར་ལྟ་ཚུར་ལྟ་ཞིག་བྱེད་དགོས་བྱུང་།
འདི་ནི”ལྷ་སའི་ཉི་འོད”ཀྱི་སྒོ་མདུན་ཡིན་པས། ལས་གྲོགས་དེ་ཚོས་མི་མཐོང་བའི་ངེས་
པ་མེད། ཡིན་ན་ཡང་ངས་རབ་རིབ་ཀྱི་ཁོར་ཡུག་ནས་རབ་རིབ་ཀྱི་སྣང་བརྙན་རྒྱུས་མེད་
ཁ་ཤས་མཐོང་བྱུང་བ་ལས་ངའི་ལས་གྲོགས་གཅིག་ཀྱང་མིག་ལམ་དུ་མ་མངོན། ཉིན་གུང་
གི་དུས་ཚོད་འདིར་ཁོ་ཚོ་ཕལ་ཆེར་ད་དུང་སྒེའུ་ཁུང་གི་ཡོལ་རས་མཐུག་པོ་དེའི་ནང་
རོལ་ཏུ་གློག་གི་རླུང་གཡབ་སིར་སིར་འཁོར་བའི་འོག་ཏུ་གཉིད་ཉལ་ནས་བསྡད་ཡོད་
ཚོད་ཡིན། སྤྱིར་ཁོ་ཚོས་ང་རྣམ་གྲོལ་དང་འགྲོགས་ནས་འགྲོ་བ་མཐོང་ཡང་གནད་དོན་
ཆེར་མེད་ན་ཡང་ཁོ་ཚོས་སྐད་ཆ་དེ་སུམ་པའི་སྙན་ལམ་དུ་སྒྲོན་ཚེ་དེ་ནི་ང་ལ་མཚོན་ན་
གནད་དོན་ཆེན་པོ་ཞིག་ཏུ་འགྱུར་ངེས། ངས་སུམ་པའི་བསམ་ཚུལ་དང་འགལ་བའི་ལས་
20



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
རྒྱུ
.
ཀ་ཅི་ཡང་སྒྲུབ་མི་འདོད། རྣམ་གྲོལ་ཐོག་དང་པོར་ངོ་ཤེས་པའི་མཚན་མོ་དེར་ཡང་སུམ་
པས་ང་ལ་“ཁྱོད་ཀྱིས་ཁོར་ཁ་པར་ཨང་གྲངས་སྤྱོད་མི་འོས་སོ་ཞེས་མ་རངས་པའི་མདོག་
བསྟན་ཡོང་བས། ངས་དུས་ཚོད་རིང་བོ་ཞིག་ལ་མུ་མཐུད་དུ་རྣམ་གྲོལ་གྱི་རེ་བ་བཞིན་
སྐད་འཕྲིན་གྱི་ཨང་གྲངས་ཁོར་བཤད་མེད། །
ང་རྣམ་གྲོལ་གྱི་ཕྱི་རྗེས་འབྲངས་ཏེ་མདུན་དུ་བསྐྱོད། "ལྷ་སའི་ཉི་འོད”ཀྱི་མདུན་
ཕྱོགས་ཀྱི་སྲང་ལམ་འདིའི་ལམ་ཞེང་ཆེན་པོ་མེད་ན་ཡང་། དེའི་ཐོག་ཏུ་རླངས་འཁོར་
གྱི་རྒྱུ་བར་མཚམས་ཚིགས་ཤིག་མི་འདུག རླངས་འཁོར་དེ་དག་གིས་དུང་སྒྲ་བར་མེད་
དུ་རྒྱག་བཞིན་ཤུགས་ཀྱིས་མདུན་དུ་བསྐྱོད་པ་ནི་གཅིག་ལ་གཅིག་འགྲན་གྱི་ཚུལ་ཡིན་
ཏེ། དེ་ནི་དེ་ལྟར་མགྱོགས་པོར་མ་བསྐྱོད་ན་ཅི་ཞིག་གི་རྗེས་སུ་ལུས་དོགས་ཀྱི་སེམས་ཁྲེལ་
གྱིས་ཁེངས་ཡོད་པ་འདྲ། ལམ་གྱི་གཡས་གཡོན་གཉིས་སུ་ཡུལ་སྡོང་སྟར་པ་གཉིས་དྲང་
མོར་སྐྱེས་འདུག ཞེང་ཆེ་བའི་ལོ་མ་དེ་དག་ཉིན་གུང་གི་ཚ་བའི་འོག་ཏུ་གླང་ཆེན་གྱི་རྣ་
གཤོག་བཞིན་ཉོབ་མདངས་དང་བཅས་ཐུར་དུ་ཕབ་ཅིང་བསྣར་ནས་གཡོ་འགུལ་ཏོག་
ཙམ་ཡང་མི་འདུག ལྗང་མདོག་གི་ལོ་མ་དེ་དག་གི་ངོས་སུ་ས་རྡུལ་རིམ་པ་ཞིག་ཆགས་
ཡོད་པ་ལས། མཐོང་ལམ་གྱི་རྫབ་རྩུབ་འདི་དག་ཏུ་ཕུ་བཏབ་ནས་རྒྱང་ཏུ་བསྐྱོད་པའི་བྱེད་
པོ་སྟེ་བསིལ་སང་སང་གི་དྲི་བཞོན་བུ་མོ་ནི་དུས་ཚོད་རིང་པོ་ཞིག་ལ་ཡང་ཟོར་གྱི་གོམ་
སྟབས་བསྒྱུར་ནས་གྲོང་ཁྱེར་འདིར་མ་བྱོན་པ་ཤེས་ཐུབ།
རྣམ་གྲོལ་གྱིས་ང་རང་ཇ་ཁང་ཞིག་ཏུ་ཁྲིད།
ཇ་ཁང་ནང་ནས་རྣམ་གྲོལ་གྱིས་ང་ལ“ ཁྱོད་ཀྱིས་ཇ་སྤྱན་གཟིགས་ལྕགས་གྲུབ་མ་
འཐུང་རྒྱུ་ཡིན་ནམ། དུང་ལོ་གཡུ་འཁྱིལ་མ་འཐུང་རྒྱུ་ཡིན”ཞེས་དྲིས་བྱུང་།
“ཁྱད་མེད།“ ངས་དེ་ལྟར་ལན་བཏབ།
དབུས་གཙང་བུ་མོ། ཁྱད་མེད་ཟེར་མི་རུང་། ངེས་པར་དུ་གཅིག་བདམས་དགོས་པ་



གཡུ་དྲུག་དཀར་དཔེ་ཚོགས།
རེད།”རྣམ་གྲོལ་གྱིས་རྩེད་མཚར་གྱི་ཉམས་དང་བཅས”སུམ་པ་ནི་སྤྱན་གཟིགས་ལྕགས་
གྲུབ་མ་རེད། ང་ནི་དུང་ལོ་གཡུ་འཁྱིལ་མ་ཡིན། ཁྱོད་ཀྱིས་ཇ་དེ་གཉིས་ལས་གང་འཐུང་
རྒྱུ་ཡིན་ནམ”ཟེར་བ་དང་། ཧ་ཧ་ཞེས་དགོད་ཙམ་བྱས་པ་དང་། དེ་མ་ཐག་རང་གི་ཐལ་
དྲགས་པའི་དགོད་སྒྲ་མཐོན་པོ་དེར་ནོངས་བའི་ཚུལ་གྱིས་ཁ་ལག་པས་བཅད་ནས་ཕར་
ལྟ་ཚུར་ལྟ་ཞིག་བྱས་བྱུང་། ཇ་ཁང་དུ་མི་མང་པོ་མི་འདུག་ཅིང་། རོལ་དབྱངས་སྙན་མོ་
ཞིག་གདངས་ཆུང་ངུས་གྲགས་ཡོང་བ་ལས་མི་ཡི་ཅ་ཅོར་ཅི་ཡང་མི་འདུག ང་རྣམ་གྲོལ་
གྱི་རྩེད་མཚར་ལ་གད་མོ་ཤོར། ཁོའི་འོག་འཇུག་དཀར་པོ་དེའི་བྲང་ཁ་རྔུལ་ཆུས་བརྟོལ་
ནས་བརླན་གྱིས་བཟུང་འདུག་ཅིང་། དེ་ལས་འབུར་དུ་ཐོན་པའི་བྲང་གི་ཤ་གནད་རི་མོར་
བབས་འདུག
ལར་ཡིན་ན་ངས་རྣམ་གྲོལ་ལ་སྐད་འཕྲིན་གྱི་ཨང་གྲངས་བཤད་རྩིས་མེད། ང་པེ་
ཅིང་དུ་སླེབས་ནས་ལོ་གསུམ་འགོར་བའི་རིང་། ངའི་ཁ་པར་དང་སྐད་འཕྲིན་གྱི་ཨང་
གྲངས་འདྲི་མཁན་མང་ན་ཡང་། ངས་དེ་དག་གི་རེ་འདོད་གཏན་ནས་བསྐངས་མ་མྱོང་།
སུམ་པས་ང་ཁོ་ལ་སེམས་པ་ཤོར་ཡོད་པའི་དོན་དངོས་དེར་ཅི་མི་སྙམ་པར་ཁ་ནས་ཁས་
མི་ལེན་ན་ཡང་། ངའི་སེམས་སུ་ང་ནི་སུམ་པའི་དགའ་གྲོགས་ཡིན་པར་འདོད་ཡོད། ངས་
སུམ་པ་ལ་རྒྱབ་འགལ་བྱེད་པའི་དོན་ཅི་ཡང་སྒྲུབ་མི་རུང་སྙམ།
ཡིན་ན་ཡང་། སུམ་པས་ང་རང་ངའི་སེམས་ཀྱི་འདོད་འདུན་ཅི་བཞིན་ཁོའི་དགའ་
གྲོགས་སུ་བརྩིས་མེད། །
མཚམས་ཤིག་ནས་བཟུང༌། ངས“ལྷ་སའི་ཉི་འོད་ནང་དུ་བུད་མེད་ཅིག་ཡང་ཡང་
ཡོང་བ་མཐོང་། སུམ་པས་དེ་ལ་ཨ་ཅག་པའེ་ལགས་སུ་འབོད། བུད་མེད་དེས་ཐ་མག་རྐང་
ཕྲ་མོ་ཞིག་ཡང་ཡང་རྔུབ་ཅིང་། རྒྱས་བཟའ་རྒྱས་འཐུང་བྱེད། སུམ་པས་མཚམས་རེར་མེ་
ཆ་ཐག་སེ་སྦར་ནས་པའེ་ལགས་ཀྱི་གོང་མཛུབ་དང་དཀྱིལ་མཛུབ་ཀྱི་བར་དུ་བཙིར་ནས་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བྲི
ZHf
མཆུ་འགྲམ་དུ་བཟུང་ཡོད་པའི་ཐ་མག་གི་སྣེ་མོར་མེ་བགོ་བར་བྱེད། བུད་མེད་དེས་ཡིད་
དུ་འོང་བའི་འཛུམ་ཞིག་སུམ་པར་ལན་དུ་སྦྱིན་པ་དང་ཁ་ནང་ནས་དུ་བ་སྔོ་ལིང་ངེར་ཕྱི་
རུ་ཕུ་འདེབས་ཤིང་། མཚམས་རེར་སུམ་པའི་གདོང་ལ་གཟས་ནས་ཕུ་འདེབས་ཡོང་། ''ཨ་
ཅག”གི་མདུན་ནས་སུམ་པའི་ཅི་མི་སྙམ་པའི་བཟོ་ལྟ་དེ་ཡང་མདུད་པ་བཞིན་རང་ཞིག་
ཏུ་གྱུར་འགྲོ་ཞིང་། སྔོན་ཆད་ངའི་རྨི་ལམ་དུ་ཡང་ཡང་རྨིས་མྱོང་བའི་སྟག་ཤར་གཞོན་ནུ་
འདི་ཉམས་ཆུང་ཆུང་ཞིག་ཏུ་གྱུར་ནས་སྙིང་རྗེ་བའི་ཞི་ལ་ལྟ་བུ་ཞིག་ཏུ་གྱུར། །
ཡིན་ན་ཡང་། གཡུ་སྒྲོན་གྱིས་སྐབས་དེ་དག་ཏུ་སུམ་པ་ནི་ཁྱི་ལྟ་བུ་ཞིག་རེད་ཅེས་
ངའི་རྣ་འགྲམ་དུ་སྐད་ཤུགས་ཆུང་ངུས་བཤད་ཡོང་། ངས་གཡུ་སྒྲོན་གྱི་དཔེ་འཇོག་དེ་
ལས་མོའི་ཞེ་སྡང་ཚོར་བྱུང་བ་དང་། མཐའ་འཁོར་གྱི་མི་ཚོས་ལབ་པའི་དོན་དེ་ཕལ་ཆེར་
བདེན་པ་རེད་སྙམ། ང་པེ་ཅིང་དུ་མ་ཡོང་བའི་ཡར་སྔོན་གྱི་ལོ་ཟླའི་ནང་དུ། གཡུ་སྒྲོན་
དང་སུམ་པ་གཉིས་ཀྱིས་ལྐོག་ཏུ་དགའ་གྲོགས་བསྒྲིགས་མྱོང་ཡོད་རབས་ཟེར། ཡང་གཡུ་
སྒྲོན་གྱིས་སུམ་པའི་དོན་དུ་རང་སྲོག་ཀྱང་བཅད་མྱོང་ཡོད་པ་རེད་ཟེར། ཡིན་ན་ཡང་སུམ་
པས་དོན་དེ་དངོས་སུ་ཁས་གཏན་ནས་བླངས་མྱོང་མེད་སྐད། པེ་ཅིང་གི “ལྷ་སའི་ཉི་འོད་
ཟེར་བའི་གསོལ་ཁང་འདི་ནི་ལས་གཡོག་རྒྱུགས་མཁན་དག་ལ་མཚོན་ན་འབབ་ཚིགས་
ཤིག་དང་མཚུངས། མང་པོ་ཞིག་འདི་གར་ཡོང་ནས་དངུལ་ཉུང་ཙམ་བསོགས་པ་དང་ལོ་
རེ་གཉིས་ཙམ་འགོར་རྗེས་སླར་ཡང་མདོ་དབུས་མཐོ་སྒང་ལ་ལོག་འགྲོ་ཞིང་། དེའི་ཚབ་
ཏུ་ལོ་ཆུང་སྐོར་ཞིག་སླར་ཡང་སླེབས་ཡོང་། ཕྱིས་སུ་གསར་བ་ཡོང་མཁན་དེ་དག་གིས་
ཀྱང་གནས་ཚུལ་གསལ་བོ་ཧ་མི་གོ་བ་འདྲ། གང་ལྟར་ཀྱང་གཡུ་སྒྲོན་དང་སུམ་པ་གཉིས་
ནི“ལྷ་སའི་ཉི་འོད”ནང་གི་ལས་མི་རྒན་པའི་ཁོངས་སུ་གཏོགས་པ་དང་། ཁོ་གཉིས་བར་
གྱི་གསང་བ་དེ་ཡང་ཁོ་གཉིས་ལྟ་བུའི་ལས་མི་རྒན་པ་རེ་གཉིས་ཀྱིས་མ་གཏོགས་མི་ཤེས།
ཡིན་ན་ཡང་མི་དེ་དག་གིས་ངག་བསྡམས་ནས་དེའི་སྐོར་ཅི་ཡང་མི་བཤད། གཡུ་སྒྲོན་
23



གཡུ་དྲུག་དཀར་དཔེ་ཚོགས།
རང་གི་བཤད་ཚུལ་ལྟར་ན་སུམ་པ་ཟེར་བ་དེ་མོའི་མིག་ནང་དུ་མེད་ཅིང་། དེ་ནི་མཁའ་
དབུགས་ཀྱི་ཚུལ་དུ་བཞག་ཡོད་པས་མིག་ནང་དུ་མི་སྣང་ཟེར། འོན་ཀྱང་མོས་བཤད་པ་
ནང་བཞིན་སྒྲུབ་མི་ཐུབ་པ་འདྲ་ཞིང་། ཨ་ཅག་པའེ་ལགས་ཟེར་བ་དེ་ཡོང་དུས་མཚམས་
རེར་ངའི་རྣ་འགྲམ་དུ་སྐད་ཤུགས་ཆུང་ངུས་སུམ་པ་ཁྱི་དང་འདྲ་ཞེས་བཤད་ཡོང་། དེར་
བརྟེན། ངའི་སེམས་སུ་སུམ་པ་གཡུ་སྒྲོན་གྱི་མིག་ནང་དུ་མཁའ་དབུགས་ལྟར་སྣང་མེད་
དུ་གྱུར་མེད་ཅིང་མ་མཐའ་ཡིན་ཡང་ཁྱི་ཞིག་གི་གཟུགས་བརྙན་གྱིས་གནས་ཡོད་པ་རེད་
སྙམ། །
གཡུ་སྒྲོན་གྱིས་སུམ་པ་ནི་ཁྱི་དང་འདྲ་ཟེར་བ་དེ་ནི་གཞན་གྱིས་ཐོས་ན་ཧ་ལས་ཧོང་
སངས་པའི་དཔེ་འཇོག་ཅིག་མིན་པའི་ངེས་པ་མེད་དེ། ཁོ་ནི་བོད་གཞས་ཉན་རྒྱུར་དགའ་
མཁན་མང་པོ་ཞིག་གི་སེམས་ཁོངས་ཀྱི་ལྷ་སྲས་དང་མཚུངས་ཤིང་། ཁོའི་གླུ་གཞས་ཆེད་
བསྒྲིགས་ཀྱི་འོད་སྡེར་དེ་ཡང་བོད་པ་ཀུན་ཆེས་དགའ་ས་དང་། ཁོང་གིས་བཏང་བའི་
གཞས་དེ་དག་ཀྱང་བོད་ཀྱི་སྲང་ལམ་ཆེ་ཆུང་གང་སར་ཐོས་ཐུབ་ལ་དར་ཁྱབ་ཤིན་ཏུ་ཆེ།
དེར་བརྟེན། སུམ་པ་ནི་”ལྷ་སའི་ཉི་འོད་ནང་གི་ཟླ་ཕོགས་མཐོ་ཤོས་ཀྱི་ལས་མི་དེ་ཡིན་ལ།
འདིར་ཡོང་མཁན་མང་པོ་ཞིག་གིས་ཀྱང་བོད་པའི་ཟས་མཆོག་དང་སུམ་པའི་གླུ་གཞས་
ལ་བསྙེགས་ནས་ཡོང་བ་མིན་པའི་ངེས་པ་མེད།
དྲང་མོར་བཤད་ན། སུམ་པས་ཨ་ཅག་པའེ་ལགས་སུ་འབོད་པའི་བུད་མེད་དེ་ལྷ་སའི་
ཉི་འོད”ནང་དུ་ཡང་ཡང་ཡོང་དུས། ང་ལ་ཡང་ཉི་འོད་ཀྱི་ཀློང་དུ་གྲིབ་མ་ཞིག་བསྐོན་ཡོང་
བའི་ཚོར་སྣང་འདུག་ཅིང་སེམས་སྐྱིད་པོ་ཁྱོན་ནས་མི་འདུག དེ་ལྟ་ལགས་མོད་ངས་གཡུ་
སྒྲོན་ནང་བཞིན་སུམ་པ་ནི་ཁྱི་དང་འདྲའོ་ཞེས་དམོད་མོ་འབོར་མི་སྲིད། ཁོས་ངའི་མཐོང་
ས་ནས་བུད་མེད་དེར་འཆམ་མདོག་ཅི་འདྲ་བསྟན་རུང་། ངས་སུམ་པ་ལ་ཁྱི་ཞེས་འབོད་
མི་སྲིད། ང་ཁོ་ལ་སྔར་བཞིན་སེམས་པ་ཤོར་ཡོད། ཡིན་ཡང་ངས་སུམ་པ་ཞི་ལ་བཞིན་པའེ་
24



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལགས་ཟེར་བའི་བུད་མེད་དེའི་མདུན་ནས་ཉམས་ཆུང་དུ་འགྱུར་བ་མཐོང་དུས་སེམས་
ནང་གི་ན་ཟུག་ལ་འགོག་ཐབས་རང་མི་འདུག གཡུ་སྒྲོན་གྱིས་ཁོ་རང་མཁའ་དབུགས་
སུ་བརྩིས་ཡོད་ཟེར་མོད། དོན་དངོས་སུ་སུམ་པས་ང་རང་མཁའ་དབུགས་སུ་བརྩིས་ཡོད་
པ་འདྲ། ང་དང་གཡུ་སྒྲོན་གཉིས་སྒྲོག་ཙེ་ཆུང་ངུ་ཞིག་གི་མཐའ་རུ་སྡོད་སྐབས་ཁོས་པའེ་
ལགས་ཟེར་བའི་བུད་མེད་དེར་བྱམས་བྱམས་བྱེད་ཅིང་བཀུར་གཟོ་བྱེད་ཅིང་། ང་ལ་ཁ་ཡ་
ཅི་ཡང་མི་བྱེད། ཕྱིས་སུ་རྣམ་གྲོལ་གྱིས་འཕྲིན་ཐུང་མང་དུ་བསྐུར་ནས་ང་ལ་སྐད་འཕྲིན་
གྱི་ཨང་གྲངས་སྤྱོད་པའི་རེ་བ་ཡང་ཡང་ཞུས་ཡོང་། ངས་སྤྱིར་ཡིན་ན་རྣམ་གྲོལ་ལ་སྐད་
འཕྲིན་གྱི་ཨང་གྲངས་སྤྲད་དེ་སུམ་པར་རྒྱབ་འགལ་བྱེད་མི་འདོད་ཀྱང་། ཁོས་ང་མཁའ་
དབུགས་སུ་བརྩིས་ནས་ཁ་ཡ་མི་བྱེད་པས་ངས་ཚམ་ཚོམ་མེད་པར་ཁོར་སྐད་འཕྲིན་གྱི་
ཨང་གྲངས་སྤྲད་པར་མ་ཟད་རྣམ་གྲོལ་གྱི་རེ་བ་ལྟར་ནང་འཇུག་བྱས་པ་ཡིན། དེ་དུས་ང་
ལ་སྙིང་ནད་སོད་པ་ལྟ་བུའི་ཚོར་བ་བྱུང་།
“དེས་ན་ངས་སྤྱན་གཟིགས་ལྕགས་གྲུབ་མ་འཐུང་རྒྱུ་ཡིན།” ཇ་ཁང་ནང་ནས་ངས་
དེ་ལྟར་རྣམ་གྲོལ་གྱི་རྩེད་མཚར་ལྟ་བུའི་སྐད་ཆ་དེར་ལན་བཏབ་པ་ཡིན།
"དཔལ་ལྷ། སྤྱན་གཟིགས་ལྕགས་གྲུབ་མ་ནི་སྤྱན་རས་གཟིགས་ལྟ་བུའི་ནམ་མཁའི་
ལྷ་དང་ལྷ་མོའི་མཆོད་ཡ་རེད། ང་ཚོ་མི་ཕལ་བའི་བཏུང་ཡ་མ་རེད།” རྣམ་གྲོལ་གྱིས་ལྷོད་
ཉམས་དང་བཅས་ལག་པའི་གྲུ་མོ་གསོལ་ཅོག་གི་ཐོག་ཏུ་བཙུགས་ཤིང་གོང་མཛུབ་ཀྱིས་
གདོང་ཁུག་ཏུ་གཟར་བའི་ཤེལ་མིག་ཡར་འདེད་བཞིན“དེ་ལས་དུང་ལོ་གཡུ་འཁྱིལ་མ་
དང་འདྲ་བའི་ང་ཡག་པོ་ཡོད་པ་རེད”ཟེར་ཅིང་ཤེལ་ལེབ་མཐུག་པོའི་ནང་གི་མིག་ཟུང་
དེས་ཐད་ཀར་ངའི་མིག་དབང་ལ་ཅེ་རེར་བལྟས་བྱུང་།
ཁྱོད་ཀྱིས་སྐད་འཕྲིན་ལས་སྐད་ཆ་གལ་ཆེན་ཞིག་ངོ་འཕྲད་ནས་འ་བ་དགོས་ཟེར་
བ་དེ་ཤོད་དང་།”ངས་ཚིག་མགོ་བསྒྱུར་ཏེ་དེ་ལྟར་བཤད།
25



གཡུ་དྲུག་དཀར་དཔེ་ཚོགས།
"དེ་གོང་དུ་བཤད་པ་དེ་ཡིན།” རྣམ་གྲོལ་གྱིས་ང་ལ་དེ་ལྟར་གཟབ་ནན་གྱིས་བཤད་
བྱུང༌།
“ངས་ཁྱོད་ཀྱི་ནང་དོན་མི་གོ ”ངས་དེ་ལྟར་བཤད་པ་དང་། ལག་པས་གོམས་སྲོལ་
གྱིས་སྐྱེ་རུ་བཏགས་ཡོད་པའི་གཟི་རྡོ་དེ་ལ་རེག་རེག་བྱེད་བཞིན་སྒེའུ་ཁུང་ཕྱི་རོལ་ཏུ་
བལྟས་པ་ཡིན། ང་རྣམ་གྲོལ་གྱི་མིག་དབང་རྣོན་པོ་དེ་ལ་ཐད་ཀར་ལྟ་བར་དོགས་མི་བདེ་
བའི་ཚོར་བ་བྱུང་།
གསལ་བོར་བཤད་ན། དཔལ་ལྷ། ངའི་སེམས་ཁྱོད་ཕྱོགས་སུ་ཤོར་ནས་འགོག་ཐུབ་
མི་འདུག་པས། ངེད་གཉིས་ཀྱིས་དགའ་གྲོགས་བསྒྲིགས་ན་ཡོང་ངམ།” རྣམ་གྲོལ་གྱིས་དེ་
ལྟར་ཟེར་བ་དང་། ལག་པ་ཚུར་བསྲིངས་ཡོང་ནས་ངའི་ལག་འགོར་འཇུ་རྩིས་བྱེད་ཀྱང་།
ངས་དེ་མ་ཐག་གཡོལ་བ་ཡིན།
“ཐེངས་གཅིག་ལ་ངོ་འཕྲད་པ་ཙམ་གྱིས་ཀྱང་དེ་འདྲ་ཡིན་ངེས་སམ།”
སེམས་ཤོར་བ་དེ་ཐེངས་ག་ཚོད་ལ་ངོ་འཕྲད་པ་དེར་འབྲེལ་བ་ཡོད་པ་མ་རེད། ལ་
ལ་ཞིག་ངོ་འཕྲད་མྱོང་མེད་ཀྱང་སེམས་ཤོར་སོང་བ་མིན་ནམ།”རྣམ་གྲོལ་གྱིས་དེ་ལྟར་ང་
ལ་ཚིག་མདའ་འཕེན་པར་བྱེད། །
“ཁྱེད་རང་གིས་དེ་འདྲ་མི་གསུངས་རོགས། ངས་ལན་ཇི་ལྟར་འདེབས་དགོས་པ་ཡང་
མི་ཤེས།”ངས་དེ་ལྟར་བཤད་ནས་ལག་འཁྱེར་ཁ་པར་ལས་སྐད་འཕྲིན་གྱི་ཁ་ཕྱེས་པ་དང་
སྐད་གྲོགས་དག་གི་བར་སྟོང་ལ་བལྟས། བར་སྟོང་ལས་ངས་གཅུང་པོ་དཔལ་རྣམ་གྱིས་
འདྲ་པར་ཁ་ཤས་བཀྲམ་ཡོད་པ་མཐོང་། འདྲ་པར་ནང་དུ་ཁོ་དང་བུ་མོ་ཆུང་ཆུང་ཡ་མཆུའི་
ཐོག་ན་སྨེ་བ་ནག་པོ་ཅན་ཞིག་གིས་མཆུ་ཏོ་མདོང་མདོང་བྱས་ཏེ་འོ་བྱེད་པའི་ཚུལ་བྱེད་པ་
དང༌། ཡང་ཁོ་གཉིས་ཀྱི་ལག་པ་མགོ་རུ་བཀྱགས་ནས་སྙིང་གི་དབྱིབས་གཟུགས་བསྟན་པ་
སོགས་བྱེད། ངས་པར་དེ་རིགས་མཐོང་དུས་ཞེ་ལ་སྐྱོ་སྣང་ཞིག་འཁོར། གཅུང་པོ་ད་ལོར་
26



༡
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
།
པེ་ཅིང་གི་སློབ་ཆེན་ཞིག་ཏུ་ཡིག་ཚད་ལོངས་ནས་ཡོང་མ་ཐག་ཡིན་པ་དང་། ཁོའི་སློབ་
ཡོན་ཤོག་སྒོར་སྟོང་ཕྲག་བརྒྱད་པོ་དེ་ཡང་ངས་ལྷ་སའི་ཉི་འོད”ནང་ནས་བྲོ་འཁྲབ་པའི་
ཟླ་ཕོགས་བསོགས་ནས་སྤྲད་པ་ཡིན། དཔལ་རྣམ་དང་ངེད་གཉིས་ཀྱི་ཕ་མི་གཅིག ཁོའི་
ཕ་ནི་གྲོང་ཚོའི་ནང་གི་ར་བཟི་བསོད་ཚེ་ཟེར་བ་དེ་ཡིན་ཟེར། མི་དེ་ཡིན་མིན་ངས་ཨ་
མའི་ངག་ནས་དངོས་སུ་མ་གོ་ཡང་གྲོང་ཚོའི་མི་གཞན་པས་དེ་ལྟར་ཟེར་བ་ཐོས་མྱོང་ཡོད།
སྔོན་ཆད་གཅུང་པོ་དཔལ་རྣམ་ནང་སའི་སློབ་འབྲིང་ལ་ཡིག་ཚད་ལོན་པར་རྟེན་འབྲེལ་
བསྒྲིགས་དུས། དཔལ་རྣམ་གྱིས་ཨ་མས་བསྙལ་པའི་ནས་ཆང་བཏུངས་ནས་ར་བཟི་མྱོང་།
དེ་དུས་ངས་རྟེན་འབྲེལ་ཞུ་བར་ཡོང་བའི་གྲོང་མི་རེ་གཉིས་ཀྱིས་ཤབ་ཤུབ་ངང་བསོད་
ཚེའི་བཟོ་ལྟ་ཡོང་གི་འདུག”ཅེས་བརྗོད་པ་ཐོས་མྱོང་། གང་ལྟར་ཀྱང་ངའི་གཅུང་པོ་དཔལ་
རྣམ་གྱིས་ང་དང་ཨ་མ་གཉིས་ཀྱི་སེམས་བདེ་རུ་ཕབ་མ་མྱོང་། ཁོས་ཆུང་དུས་སུ་པྲ་ཆལ་
གྱི་ལས་མང་པོ་བསྒྲུབས་མྱོང་སྟེ། ཐེངས་ཤིག་ལ་ཡར་འབྲོག་གཡུ་མཚོའི་ནང་དུ་ཆུ་རྐྱལ་
བརྒྱབ་ནས་ལམ་འགྲོ་ཞིག་གིས་མ་བསྐྱབས་ཚེ་མཚོ་ནང་དུ་ནུབ་ནས་ཤི་སོང་། ཕྱིས་སུ་
ནང་སའི་སློབ་འབྲིང་དུ་བསྐྱོད་རྗེས་དཔལ་རྣམ་དང་ང་ཚོ་ཁ་ཐག་རིང་དུ་འགྲོ་ཞིང་། ཁོ་
འཚར་ལོངས་ཇི་ལྟར་བྱུང་བ་ལ་ཡང་ང་ལ་ཡིད་འཇོག་མི་འདུག ལོ་དེ་དག་ཏུ་ངས་གམ་
པ་ལ་མོའི་རྩེ་ནས་དར་ལྕོག་བཙོང་སྟེ་དངུལ་རྡོག་ཙམ་རྡོག་ཙམ་བསོགས་ནས་ཁོར་ཡང་
ཡང་སྐུར་བཞིན་ཡོད། སྣང་བ་ཞིག་ལ་ངའི་གཅུང་པོ་ནི་དུས་ནམ་ཡང་ཕྲུ་གུ་བསམ་མེད་
ཅིག་རེད། ཡིན་ན་ཡང་ངས་ཁོ་ནར་སོན་པ་དང་བསྟུན་ནས་བསམ་ཤེས་ངེས་རེད་སྙམ། ད་
ལྟ་སློབ་གྲྭ་ཆེན་མོར་བསྐྱོད་བཞིན་ཡོད་ན་ཡང་ཕལ་ཆེར་ད་དུང་ང་དང་ཨ་མའི་བདེ་སྡུག་
རྟོགས་རྒྱུ་ཁག་པོ་ཡིན་པ་འདྲ།
གཅུང་པོ་དཔལ་རྣམ་གྱིས་དུས་རྒྱུན་དུ་ང་ལ་“ཨ་ཅག ངའི་དངུལ་རྫོགས་ཤག”ཟེར།
འདྲ་པར་ནང་གི་བུ་མོ་དེ་ཁོའི་དགའ་གྲོགས་ཡིན་པའི་ཉམས་འདུག ཁོས་སློབ་སྦྱོང་ཡག་
27



གཡུ་དྲུག་དཀར་དཔེ་ཚོགས།
པོ་མི་བྱེད་པར་ད་ལྟ་ནས་དགའ་གྲོགས་བསྒྲིགས་པ་ནི་ཅི་འདྲའི་མི་འོས་པ་ཞིག་རེད་ཨང་།
ངས་དེ་ལྟར་སྐད་འཕྲིན་ལ་ལྟ་དུས་དཔལ་རྣམ་གྱིས་ང་ལ་སྒྲ་ལྡན་སྐད་འཕྲིན་ཞིག་བཏང་
བྱུང་། །
ཨ་ཅག ཨ་ཅག ངའི་དངུལ་རྫོགས་ཤག རྫོགས་ཤག”ཟེར། ངས་ལག་འཁྱེར་ཀྱི་སྐད་
ཆུང་དུ་བཟོས་ནས་རྣ་འགྲམ་དུ་འཁྱེར་ཏེ་ཉན་པ་ཡིན། ངས་ཁ་གཏད་ཀྱི་རྣམ་གྲོལ་ལ་
དཔལ་རྣམ་གྱི་སྐད་ཆ་དེ་དག་གོ་རུ་འཇུག་མི་འདོད།
ཨ་ཅག ཨ་ཅག དངུལ་མེད་ན་གཟི་མིག་དགུ་མ་དེ་ཚོངས་དང་། ཁོ་ཚོས་བཤད་
ཚུལ་ལ་རིན་གོང་ཆེན་པོ་རེག་གི་རེད། རེག་གི་རེད།”ཡུད་ཙམ་གྱི་རྗེས་ནས་དཔལ་རྣམ་
གྱིས་ང་ལ་སླར་ཡང་སྔོན་ཆད་བཤད་མྱོང་བའི་ཚིག་དེ་བསྐྱར་ཟློས་བྱས། གཅུང་པོ་སློབ་
ཆེན་དུ་ཡོང་བ་ནས་བཟུང་ཕལ་ཆེར་ངའི་སྐེ་ཡི་གཟི་མིག་དགུ་མ་དེའི་རིན་ཐང་རྟོགས་
ཡོད་པ་འདྲ། སྔོན་ཆད་ཁོས་འདི་ལྟར་ཟེར་མ་མྱོང་མོད། པེ་ཅིང་ནས་ང་ལ་མཚམས་རེར་
འདི་ལྟར་ཡང་ཡང་ཟེར།
ཇ་ཁང་དུ་འཁྱག་རླུང་བཏང་ཡོད་པས། བསིལ་སང་སང་བྱེད། རྣམ་གྲོལ་ངའི་ཁ་
གཏད་དུ་བསྡད་ནས་“སུམ་པའི་སྐད་འཕྲིན་རེད་དམ”ཞེས་དྲིས་ཡོང་།
''མ་རེད།” ངས་དེ་ལྟར་བཤད་བཞིན་ཁ་པར་གྱི་སྒོ་གཏན་པ་ཡིན།
ཞབས་ཞུ་བ། དུང་ལོ་གཡུ་འཁྱིལ་མ་ཕོར་བ་གཉིས།”རྣམ་གྲོལ་གྱིས་ཕར་ཕྱོགས་སུ་
ལག་བརྡ་སྟོན་བཞིན་སྐད་ཆེན་པོས་དེ་ལྟར་འབོད་ཙམ་བྱས་པ་དང་། དེ་ནས་ང་ལ་ཕྱོགས་
ནས“དེ་རིང་དུང་ལོ་གཡུ་འཁྱིལ་མའི་བྲོ་བ་ཞིག་མྱངས་རོགས”ཟེར། ཁོས་མིག་མདངས་
སུ་ངས་སྐྱེས་པ་ཚོའི་མིག་ནང་ནས་རྟག་པར་མཐོང་ཐུབ་པའི་འོད་དེ་རིགས་འཚེར་
བཞིན་འདུག གཡུ་སྒྲོན་གྱིས་འོད་དེ་རིགས་ལ་ཆགས་ཉམས་ཟེར། །
སྒེའུ་ཁུང་གི་ཕྱི་རོལ་ཏུ་སྔར་བཞིན་རྫབ་རྩུབ་འཐིབས་ནས་མ་གེ་མོག་གེར་སྣང་ཞིང་



གྱི
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ངས་དབང་མེད་དུ་ལག་པ་ཕར་བསྲིངས་ནས་ཤེལ་སྒོའི་ངོས་འབྱིད་ཙམ་བྱས་ན་ཡང་
སྔར་བཞིན་དེ་འདྲ་རེད། ད་ལྟའི་བར་དུ་འདི་ནི་ང་རང་ཐེངས་དང་པོར་སྐྱེས་པ་ཞིག་དང་
ལྷན་དུ་འགྲོགས་ནས་ཇ་འཐུང་བ་ཡིན། གཡུ་སྒྲོན་གྱི་ཟེར་སྒྲོས་ལྟར་ན་འདི་ལ་དུས་ཆད་
མཇལ་འཛོམས་ཟེར། །
རྣམ་གྲོལ་གྱིས་ངའི་ཤེལ་སྒོ་འབྱེད་པའི་སྤྱོད་པ་དེར་ལྟ་བཞིན་ཁྱོད་ཀྱིས་དེ་ཕྱིས་ནས་
ཅི་བྱེད་དམ”ཟེར། དེ་ནས་ངས་ཁོར་རང་ཉིད་པེ་ཅིང་དུ་སླེབས་རྗེས་ཡོད་ཚད་རབ་བེ་
རིབ་བེར་མཐོང་བའི་ཚོར་སྣང་དེ་ལབ་པ་ཡིན། ཁོས་དེ་མ་ཐག་ཁོར་ཡང་གཅིག་མཐུན་
གྱི་སྣང་བ་འདུག་ཟེར། དུས་དང་རྣམ་པ་ཀུན་ཏུ་མིག་མདུན་ནམ་ཡང་རབ་བ་རིབ་བེར་
སྣང་ཟེར། ང་ཁོའི་བཤད་སྟངས་དེར་མོས་མཐུན་མ་བྱུང་། ངའི་སེམས་སུ་ཁོའི་མཐོང་སྣང་
རབ་རིབ་ཡིན་པ་ནི་ཁོའི་མིག་ཤེལ་ངོས་སུ་ཆགས་པའི་དྲེག་པ་དེ་དག་ལ་འབྲེལ་བ་ཡོད་
པ་རེད་སྙམ། ཡིན་ན་ཡང་། ངས་ཁོར་ངག་ནས་དེ་བཞིན་མ་ལབ།
བཞི་པ།
པེ་ཅིང་དུ་སླེབས་པ་ནས་བཟུང་ངས་རྨི་ལམ་དེ་རྨིས་མ་མྱོང་།
ང་ལོ་དྲུག་བདུན་ཙམ་ལ་སོན་པའི་དུས་སུ་རྨི་ལམ་འདི་འདྲ་ཞིག་རྨིས་མྱོང་སྟེ། ཡར་
འབྲོག་གཡུ་མཚོ་དྲུག་ནས་ཆེ་རུ་རྒྱས། དེ་ནི་དབུགས་སྒང་སྔོན་པོ་ཞིག་ལ་ཕུ་བརྒྱབ་ནས་
ཆེ་རུ་སྦོས་པ་ལྟ་བུ་རེད། སྔོ་དུངས་དུངས་ཀྱི་མཚོ་རླབས་ལྟེབས་སྒྲིལ་གྱིས་མཐོ་ནས་མཐོ་
རུ་འཕྱུར་ཡོང་བ་དང་མཚོ་འགྲམ་གྱི་སྦྲུལ་ནག་ནུར་བ་ལྟ་བུའི་གཞུང་ལམ་བསྣུབས་ཤིང་
ཡུད་ཙམ་གྱི་རིང་ལ་ཤེལ་དཀར་གྲོང་ཚོའི་རི་ར་བ་ཁང་ཁྱིམ་དང་ཡུལ་མི་གནག་ཕྱུག་
དང་བཅས་པ་ཆུ་ཀློང་ཆེན་པོ་ཞིག་གི་འཇིངས་སུ་བཏུམས་ནས་མཚོ་ནང་དུ་དྲངས་སོང་།
29



གཡུ་དྲུག་དཀར་དཔེ་ཚོགས། །
རྨི་ལམ་དུ་ངའི་སྣང་བ་ཞིག་ལ་ཆུ་བོ་འཕྱུར་བའི་ཤག་སྒྲ་ཆལ་ཆོལ་དུ་གྲགས་པ་ཐོས་ཐུབ་
ཅིང་བརླན་ཞིང་གཤེར་ལ་ལྕི་ཞིང་འཇམ་པའི་མཚོ་ཆུ་ཡིས་ངའི་ལུས་པོའི་རེག་ཚོར་ལ་
རྡེག་ཅིང་རླབས་ཁུད་དུ་བཏུམས་ནས་རེ་ཞིག་ལ་མཐོ་རུ་འགྱོགས་ཤིང་རེ་ཞིག་ལ་དམའ་
རུ་འཐེན་འགྲོ། དང་ཐོག་ང་ལ་དངངས་སྐྲག་སྨྲ་མི་ཤེས་པ་ཞིག་སྐྱེས་ནས་རྨི་ལམ་རྨིས་
བཞིན་སྐད་ཀྱང་ཤོར་སོང་། ངས་ལག་པ་ཀྲབ་ཀྲབ་ཀྱིས་ཉལ་སའི་ནང་ནས་སྤར་སྙོབ་བྱས་
པ་ན་གམ་དུ་ཉལ་བའི་ཨ་མའི་དཔུང་བར་འཇུ་ཐུབ་ཙམ་བྱུང་། གཉིད་མ་སད་ཀྱི་མཚམས་
ཤིག་ནས་ངས་ཨ་མས“ཨ་མའི་ནོར་བུ། ཨ་མ་ཡོད། ཡང་རྨི་ལམ་རྨིས་བྱུང་བ་རེད་དམ་'
ཟེར་བ་ཐོས། ཡིན་ན་ཡང་། ང་རྨི་ལམ་དེ་ལས་སད་མ་བྱུང་། ང་ད་དུང་ཡར་འབྲོག་གཡུ་
མཚོའི་འཇིངས་སུ་ཆུ་ཡིས་བཏུམས་ནས་དབུགས་ཀྱང་ལེན་དཀའ་བར་གྱུར། ངས་རྨི་
ལམ་དུ་ཨ་མས་མངོན་སུམ་ཁྲོད་བཤད་པའི་སྐད་ཆ་དེ་ཐོས་ཐུབ་ན་ཡང་ང་སྔར་བཞིན་
རྨི་ལམ་དེ་ལས་སད་མ་ཐུབ། ཨ་མའི་སྐད་ཆ་དེ་ཐོས་རྗེས་ང་མཚོ་ནང་དུ་འཐིམས་པའི་
སྐྲག་སྣང་དེ་རིམ་གྱིས་ཞི་བར་གྱུར་ཅིང་དེ་ནས་རིམ་གྱིས་ཆུ་ཡི་བརླན་གཤེར་དང་རླབས་
ཀྱི་རྡུང་རྡེག་དེ་དག་ཞི་ཞིང་འཇམ་པར་གྱུར་པ་དང་ཡང་ཞིང་བདེ་ལ་གོམས་ཤིང་ལོབས་
པའི་ཚོར་བ་བྱུང་། ངས་རང་ཉིད་རིམ་གྱིས་ཉ་ཞིག་ཏུ་གྱུར་པ་མཐོང་། དེ་ནི་དངོས་གནས་
ཁྱད་མཚར་པོ་ཞིག་རེད། ངས་རང་ཉིད་ཉ་ཞིག་ཏུ་འགྱུར་བཞིན་པར་མཐོང་བ་ནི། ང་རང་
ལ་ངོས་གཉིས་ཡོད་པ་ལྟར། ངོས་གཅིག་གིས་ངོས་གཞན་དེ་ཉ་ཞིག་ཏུ་འགྱུར་བཞིན་པར་
མིག་གིས་བལྟས་ཡོད་པ་དང་མཚུངས། ཉ་དེ་ནི་གསེར་ཉ་ཞིག་རེད། གསེར་མདོག་གི་
ཉ་ལྕིབས་དེ་དག་ལ་སྔོ་ཞིང་དྭངས་པའི་མཚོ་ནང་ནས་འོད་ལམ་ལམ་འཚེར། འོད་ལམ་
ལམ་འཚེར་བཞིན་མཚོ་ཡི་འཇིངས་སུ་ལྡེམ་མྱུར་གྱིས་འཁྱུག་འགྲོས་ཀྱིས་བསྐྱོད། ངས་
རང་ཉིད་ཉ་རུ་གྱུར་སོང་ཉ་རུ་གྱུར་སོང་ཞེས་སེམས་ནས་དགའ་འབོད་བྱེད་ཅིང་། དགའ་
འབོད་བྱེད་བཞིན་གཉིད་ལས་སད་བྱུང་
30



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
，
རྨི་ལམ་དེ་ཕྱིས་སུ་ངས་ཡང་ཡང་རྨིས་ཡོང་། ངས་སྐད་ཆ་ཁ་གསལ་གྱིས་ལབ་ཤེས་
དུས་ཨ་མར་རྨི་ལམ་དེ་བཤད་མྱོང་། དེ་དུས་ངའི་ཨ་མར་གྲུམ་བུའི་ནད་བྱུང་མེད། མོས་
ངའི་མགོ་ལ་བྱིལ་བྱིལ་བྱེད་བཞིན“ཨ་མའི་ནོར་བུ། དེ་ནི་ཁྱོད་ཀྱི་སྐྱེས་པ་སྔོན་མ་ཡར་
འབྲོག་གཡུ་མཚོའི་ནང་གི་ཉ་ཞིག་ཡིན་པས་རེད”ཟེར། །
''ཨ་མ་ལགས། ངའི་ཨ་ཕ་ཡང་ཡར་འབྲོག་གཡུ་མཚོའི་ནང་གི་ཉ་ཞིག་ཡིན་ནམ།
ངས་བྱིས་བློ་ཅན་གྱི་སྐད་ཆ་དེ་ལྟར་འདྲི་དུས། ཨ་མས་ངེད་ཚང་གི་སྒོ་རའི་ནང་ནས་ཡར་
འབྲོག་གཡུ་མཚོའི་ཕྱོགས་ལ་ཧད་ནས་བསྡད་དེ་ང་ལ་ལན་བཏབ་མ་བྱུང་། ཆུང་དུས་སུ།
ངས་ཨ་མར་རང་གི་ཕ་སུ་ཡིན་མིན་ཐེངས་མང་པོར་དྲིས་མྱོང་། ཡིན་ཡང་ཨ་མས་ངའི་
ཨ་ཕ་སུ་ཡིན་གྱི་ལན་ཁ་གསལ་ཞིག་གཏན་ནས་བཏབ་མ་མྱོང་བས། ངའི་བྱིས་བློ་འདྲེས་
མའི་སེམས་སུ་ངའི་ཨ་ཕ་ནི་མི་མིན་པར་ཉའམ་ཅི་ཞིག་ཡིན་རྒྱུ་རེད་སྙམ།
དཔལ་ལྷ། འདི་ཁྱོད་ཀྱི་ཨ་ཕས་ཁྱོད་ལ་བཞག་པའི་ལེགས་སྐྱེས་རེད།”ངས་རང་
གི་རྨི་ལམ་དེ་ཁ་གསལ་གྱིས་ཨ་མར་ལབ་པའི་ཉིན་དེར་ཨ་མ་ཡར་འབྲོག་གཡུ་མཚོའི་
ཕྱོགས་སུ་ཧད་ནས་ཡུད་ཙམ་འགོར་བ་དང་དེ་ནས་རུམ་ནས་གཟི་རྡོ་ཞིག་བླངས་ཡོང་།
གཟི་དེ་ནི་དབྱིབས་འཇོང་འཇོང་གི་ལུས་ནག་པོའི་ངོས་སུ་རི་མོ་དཀར་ཤ་ཡོད་ལ་བུ་ག་
ལྡན་པ་ཞིག་རེད། ཨ་མས་ངའི་སྐེ་ཡི་ཕྱག་མདུད་བཀྲོལ་ནས་གཟི་ཡི་བུ་གར་བརྒྱུས་པ་
དང་དེ་ནས་ངའི་སྐེ་ལ་བཏགས་སོང་།
”དཔལ་ལྷ། ཁྱོད་ཀྱི་པཱ་ལགས་ནི་ཉ་ཞིག་མ་ཡིན་པར་ཚོང་དཔོན་ཆེན་མོ་ཞིག་ཡིན།
ཁོ་ས་ཆ་ཐག་རིང་པོ་རིང་པོ་ཞིག་ལ་ཚོང་རྒྱག་ཏུ་ཕྱིན་པ་རེད། གཟི་འདི་ཁོས་ཁྱོད་ལ་
བཞག་པ་རེད། ཁྱོད་ཀྱི་པཱ་ལགས་ཀྱི་སྐྱེ་རུ་ཡང་འདི་འདྲ་ཞིག་བཏགས་ཡོད། གཟི་འདི་
ཁྱོད་ཀྱིས་གཏན་ནས་འབོར་མི་ཉན། འདི་བོར་ན་པཱ་ལགས་ཕྱིར་ལོག་ཡོང་ན་ཁྱོད་ངོ་ཤེས་
རྒྱུ་མ་རེད།” ཉིན་དེར་ཨ་མས་དེ་ལྟར་ཟེར།
31



གཡུ་དྲུག་དཀར་དཔེ་ཚོགས།
དེ་ནས་བཟུང་། དུས་ཚོད་ཀྱི་ལྗོན་ཤིང་ལ་ཡལ་ག་གཉིས་སྐྱེས་ཡོང་སྟེ། ཡལ་ཀ་
གཅིག་ལ་མཚན་གྱི་རྨི་ལམ་ཟེར་ཞིང་། ཡལ་ག་གཅིག་ལ་ཉིན་གྱི་རེ་ལྟོས་ཟེར། ཡལ་ག་དེ་
གཉིས་ཡར་འབྲོག་ནས་ལྡང་ཡོང་བའི་རླུང་གིས་ཡང་ཡང་གཡོ་ཞིང་འཇགས་མཐའ་ཞིག་
མི་འདུག ངས་རྟག་པར་མཚན་ལ་རྨི་ལམ་དུ་རང་ཉིད་ཡར་འབྲོག་གཡུ་མཚོའི་ནང་གི་
ཉ་ཞིག་ཏུ་གྱུར་པ་རྨིས་ཤིང་ཉིན་ལ་མཚོ་འགྲམ་དུ་སྦྲུལ་ནག་ནུར་བ་ལྟ་བུའི་གཞུང་ལམ་
གྱི་འགྲམ་ནས་ཡར་འགྲོ་མར་འགྲོ་ཀུན་གྱི་སྐེ་ལ་ལྟ་བཞིན་བསྡད་པ་ཡིན། ངས་སྐེ་ལ་གཟི་
རྡོ་བཏགས་ཡོད་པའི་སྐྱེས་པ་ཞིག་མཐོང་ཚེ། དེ་ལ“ཁྱེད་ངའི་ཨ་ཕ་ཡིན་ནམ”ཞེས་དྲིས་
པ་དང་“ང་ལ་ཡང་ཁྱེད་ཀྱི་གཟི་རྡོ་དེ་འདྲ་ཞིག་ཡོད”ཅེས་རེ་ལྟོས་ཆེན་པོས་བཤད། འོན་
ཀྱང་མི་དེ་དག་གིས་ང་ལ“བུ་མོ། ང་ཁྱོད་ཀྱི་པཱ་ལགས་མ་ཡིན”ཟེར།
ཕྱིས་སུ། ང་རྐང་འཁོར་བཞོན་པའི་ལམ་འགྲོ་བ་ཞིག་ལ་འཕྲད། མི་དེ་ཡིས་ངའི་ཉིན་
གྱི་རེ་ལྟོས་མཚོན་པའི་ལྗོན་ཤིང་གི་ཡལ་ག་དེ་ཨེན་ཙམ་མིན་ན་རྩ་བ་ནས་བཀོག་སོང་།
ཁོས་གདོང་ལ་བརྒྱབ་པའི་ཁ་རས་དེ་འགྲོལ་བཞིན་རྐང་འཁོར་ལས་མར་བབས་པ་དང་
དེ་ནས་ལུས་ཐོག་གི་ས་རྡུལ་དཀྲུགས་དཀྲུགས་བྱེད་བཞིན་ངའི་མདུན་ནས་རྐང་བ་ཡ་
གཅིག་གི་སྣེ་ལ་བརྟེན་ནས་མར་བསྡད་དེ་ཁོ་རང་ཉིད་ཀྱི་སྐེ་ཡི་གཟི་དེ་བཀྲོལ་ནས་ང་ལ་
བུ་མོ། ངེད་གཉིས་ཀྱིས་གཟི་རྡོ་གཉིས་བརྗེ་བར་བྱ”ཟེར་བ་དང་གདོང་གི་སྐྱི་ལྤགས་ལ་
འཛུམ་གྱི་གཉེར་མ་བསྡུ་བཞིན“དེར་མ་ཟད་ངས་ཁྱེད་ལ་སྨྱུ་གུ་དང་འབྲི་དེབ་སྤྲད་ཡོང་
ཟེར།
“ཁྱོད་ངའི་པཱ་ལགས་ཡིན་ནམ།" ངས་མི་དེ་ལ་སླར་ཡང་དེ་ལྟར་དྲིས།
”ང་ཁྱོད་ཀྱི་པཱ་ལགས་མིན།” མི་དེས་གདོང་ལ་ངོ་མཚར་གྱི་རྣམ་འགྱུར་ཅིག་ཤར།
ཁྱོད་ངའི་པཱ་ལགས་མིན་ན་ངའི་གཟི་འདི་བརྗེ་མི་ཉན།” ངས་དེ་ལྟར་ལན་བཏབ།
དེས་ན་ང་ཁྱོད་ཀྱི་པཱ་ལགས་ཡིན།” མི་དེའི་གདོང་གི་གཡོ་འཛུམ་སླར་ཡང་བསྡུས་
32



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
།
ནས་ང་དང་ཉེ་བར་བཏུད་བྱུང་།
“ཁྱོད་ངའི་པཱ་ལགས་མ་རེད།” ངས་དེ་ལྟར་ལན་འདེབས་བཞིན་གཞུང་ལམ་འགྲམ་
ནས་ཕྱི་སྣུར་བྱེད་བཞིན་གྲོང་ཚོའི་ཕྱོགས་སུ་བྲོས་བ་ཡིན་མོད། མི་དེས་ལག་པ་སྙོབ་
ཐེངས་གཅིག་གིས་ངའི་ལག་པ་ནས་བཟུང་བྱུང་བ་དང་། དེ་ནས་ངའི་སྐེ་ལ་ལག་སྙོབ་
བྱས་ཡོང་། ངས་སྐད་བརྒྱབ་པ་ཡིན། ཏག་ཏག་སྐད་སྒྲ་རིང་བོ་དེ་ངེད་ཚང་གི་སྒོ་རའི་ནང་
ནས་ཕྱི་ལ་ཡོང་བཞིན་པའི་གྲོང་ཚོའི་ནང་གི་ར་བཟི་བསོད་ཚེ་ཡིས་ཐོས་པ་དང་། ཁོས་
འཁྱའ་མ་འཁྱོར་གྱིས་ཐང་ནས་རྡོ་ཞིག་བླངས་ཏེ“ཕ་རོ་ཟ་རྒྱུ་ཟེར་བཞིན་ཚུར་ཡོང་བ་ན་
མི་དེས་ལག་པ་ལྷོད་ཅིང་རྐང་འཁོར་ལ་ཞོན་ཏེ་སྣ་དཀར་རྩེའི་ཕྱོགས་སུ་བྲོས་སོང་།
དཔལ་ལྷ། ཁྱོད་ལ་ཐེངས་ག་ཚོད་ལབ་སོང་ངམ། མི་གང་ཡིན་ལ་སྐྱེ་ཡི་གཟི་དེ་
བསྟན་མ་ཡོང་ཟེར་བ་མིན་ནམ།” སྐབས་དེར་ངའི་ཨ་མ་ཡང་སྒོ་རའི་ནང་ནས་ཕྱི་ལ་ཐོན་
ཡོང་། མོས་པང་གདན་གྱི་ཐ་གུ་རྒྱབ་ལ་མདུད་བཞིན་ཕྱི་རུ་ཐོན་ཡོང་། ངས་གཞུང་ལམ་
འགྲམ་ནས་ལམ་འགྲོ་དེ་དག་ལ“ཁྱོད་ངའི་ཨ་ཕ་ཡིན་ནམ”ཞེས་འདྲི་བའི་ལོ་ཟླ་དེ་དག་ཏུ་
ངས་དུས་རྒྱུན་དུ་ར་བཟི་བསོད་ཚེ་ངེད་ཚང་གི་སྒོ་རའི་ནང་དུ་འཛུལ་ཡོང་ནས་ཨ་མས་
བསྙལ་བའི་ནས་ཆང་ངོམས་མེད་དུ་འཐུངས་པ་དང་དེ་ནས་འཁྱར་འཁྱོར་གྱིས་ཕྱི་རུ་ཐོན་
ཡོང་བ་མཐོང་། ཕྱིས་སུ་ཨ་མར་གཅུང་པོ་དཔལ་རྣམ་སྐྱེས་པ་དང་། ཀུན་གྱིས་ཁོའི་ཕ་ནི་
ར་བཟི་བསོད་ཚེ་རེད་ཟེར་བཞིན་ཡོད།
''ཨ་མ། ངའི་པཱ་ལགས་ཀྱི་སྐེ་རུ་བཏགས་ཡོད་པའི་གཟི་དེ་ཅི་འདྲ་ཞིག་ཡིན་ནམ།”
ངས་དེ་ལྟར་དྲིས། །
དེ་ནི་ཁྱོད་ཀྱི་སྐེ་ཡི་གཟི་དེ་དང་གཅིགས་མཚུངས་ཡིན་ཏེ། གཟི་མིག་དགུ་མ་རེད།”
ཨ་མས་ང་སྒོ་རའི་ནང་དུ་ཁྲིད་བཞིན་དེ་ལྟར་ཟེར་བ་དང་། “གཟི་དེ་འདྲ་ཁྱོད་དང་ཁྱོད་ཀྱི་
པཱ་ཡི་སྐེ་ན་མ་གཏོགས་མེད་པས། རྗེས་ཕྱོགས་གཟི་བཏགས་ཡོད་མཁན་གང་ཡིན་ལ་སྐད་



གཡུ་དྲུག་དཀར་དཔེ་ཚོགས།
ཆ་དེ་རིགས་མ་འདྲི། དྲིས་ན་དེ་རིང་ནང་བཞིན་འཕྲོག་མཁན་ཡོད་པ་རེད།“ཨ་མས་ང་ལ་
དེ་ལྟར་ཟེར།
ཨ་མ། ངའི་གཟི་འདི་ལ་ཡང་མིག་དགུ་ཡོད་དམ། མིག་དེ་དག་གིས་སུ་ལ་བལྟས་
ཡོད་དམ།” ངས་དེ་ལྟར་འདྲི་དུས་ཨ་མས་ང་པང་ལ་བཏབ་ནས་ངའི་སྐེ་ཡི་གཟི་དེའི་
མིག་རེ་རེ་བཞིན་བརྩིས་ནས་ང་ལ་བསྟན། དཀར་ཐིག་སྒོར་མོ་དེ་དག་ནི་མིག་གི་རྒྱལ་མོ་
དང་མཚུངས་ཤིང༌། དུས་ནམ་ཡང་འབྱེད་འཛུམ་མེད་པར་ཅི་ཞིག་ལ་བལྟས་ཡོད་པ་དང་
མཚུངས།
ཨ་མས་མིག་གཅིག མིག་གཉིས་ཞེས་མིག་དགུ་བོ་དེ་སླར་ཡང་ཐེངས་གཅིག་ལ་
བརྩིས་པ་དང་དེ་ནས“གཟི་མིག་དགུ་ཅན་ཤིན་ཏུ་དཀོན་པོ་རེད”ཟེར།
ཕྱིས་སུ། ངའི་ཨ་མར་གྲུམ་བུའི་ནད་བྱུང་ནས་རྐང་ལག་གི་ཚིགས་སྐྲངས་པ་དང་།
རིམ་གྱིས་ངལ་རྩོལ་ལྕི་མོ་ཅི་ཡང་བྱེད་མི་ཐུབ་པར་གྱུར་པས། ང་སྣ་དཀར་རྩེ་ཡི་སློབ་ཆུང་
དུ་བསྐྱོད་མཚམས་བཞག་སྟེ་ཁྱིམ་དུ་ལོག་ནས་ཨ་མར་ལག་རོགས་བྱས། ཨ་མས་དུས་
རྒྱུན་དུ་མོའི་ནད་འདི་ནི་ཀླུ་ཡིས་གནོད་བཞིན་ཡོད་པ་རེད་ཟེར་ཅིང་། དང་ཐོག་ཡར་
འབྲོག་གཡུ་མཚོའི་གཉན་ས་དེ་ནས་ལས་ངན་པ་དེ་འདྲ་སྒྲུབ་པར་ཞེ་གཏིང་ནས་འགྱོད་
ཡོང་ཟེར།
ལོ་དེ་དག་ཏུ་ངས་རང་ཉིད་ཡར་འབྲོག་གཡུ་མཚོའི་ནང་གི་ཉ་ཞིག་ཏུ་གྱུར་པའི་རྨི་
ལམ་དེ་ཡང་ཡང་རྨི་ཡོང་། ཡིན་ན་ཡང་། ང་རང་པེ་ཅིང་དུ་ཡོང་བ་ནས་བཟུང་རྨི་ལམ་དེ་
རྦད་དེ་རྨི་མཚམས་བཞག་སོང་། པེ་ཅིང་གི་རྫབ་རྔུབ་འཐིབས་པའི་ཁོར་ཡུག་གིས་ངའི་
མཐོང་ལམ་རབ་བེ་རིབ་བེར་བཏང་བྱུང་བ་དང་། འདི་གར་འཚོ་བ་རོལ་བའི་དུས་ཡུན་
རིང་དུ་སོང་བ་དང་བསྟུན་ནས་ངའི་སྣང་བ་ཞིག་ལ་རང་ཉིད་ཀྱི་འདུ་ཤེས་ཀྱང་རིམ་གྱིས་
རབ་བེ་རིབ་བེར་གྱུར་ཏེ། ཡོད་ཚད་ལ་གསལ་ཆ་ཅི་ཡང་མེད་པ་ཞིག་ཏུ་གྱུར་འགྲོ་བཞིན་
CH
34



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
པའི་སྣང་བ་འདུག
ལྔ་པ།
པེ་ཅིང་གི་མཚན་མོར་ངང་རྒྱུད་རིང་པོ་ཏོག་ཙམ་ཡང་མི་འདུག་པར་གང་མགྱོགས་
ཀྱིས་ཕྱོགས་བཞི་མཚམས་བརྒྱད་ནས་མུན་པའི་ཚོགས་རྣམས་འཚང་ཀ་རྒྱག་བཞིན་
སླེབས་བྱུང་། པེ་ཅིང་གི་མཚན་མོའི་ལམ་ཀ་ནི་གཙང་བོ་བཞུར་སའི་གྲམ་གཞུང་ལྟར་
རེད། འཇགས་མེད་ཀྱི་རླངས་འཁོར་སྣ་ཚོགས་ནི་བཞུར་འགྲོ་བཞིན་པའི་འོད་ཀྱི་གཙང་
བོ་དང་མཚུངས་ཤིང་། ངས་ཚུར་ཡོང་བཞིན་པའི་རླངས་འཁོར་གྱི་ཐོད་པའི་ཐོག་ཏུ་གློག་
འོད་དཀར་ལིང་ངེར་སྦྱར་ནས་འགྲོ་ལ། ཕར་བསྐྱོད་མཁན་གྱི་རླངས་འཁོར་གྱི་འཕོངས་
སུ་གློག་འོད་དམར་པོ་རེ་ཤར་ནས་འགྲོ་བ་དང་། ལམ་མདོའི་གློག་དམར་པོ་དང་སེར་བོ།
ལྗང་གུ་དེ་རྣམས་རེས་མོས་ཀྱིས་འཆར་བཞིན་པ་མཐོང་། ཉིན་དཀར་གྱི་རབ་རིབ་དེ་དག་
གི་མས་ནས་མཚན་གྱི་མུན་པ་དང་སྒྱུ་འཕྲུལ་ལྟ་བུའི་གློག་སྒྲོན་འདི་དག་གིས་ང་ལ་རང་
ཉིད་རྨི་ལམ་གྱི་ཀློང་ཞིག་ནས་སད་མེད་པའི་ཉམས་སྣང་སྟེར།
མཚམས་རེར་ངས་རང་དང་ལག་རྡང་སྦྲེལ་ནས་བསྐྱོད་པའི་གཡུ་སྒྲོན་ལ“ལམ་འདི་
གཙང་བོ་ཞིག་རེད།”ཅེས་བཤད་པ་ན་མོ་དགོད་བཞིན“ཁྱོད་ཀྱིས་སྙན་ངག་འབྲི་བཞིན་
ཡོད་དམ།”ཟེར།
ངས་ང་རང་ཉ་ཞིག་ཏུ་གྱུར་ན་ཅི་མ་རུང་། ལམ་གྱི་གཙང་བོ་འདིའི་ནང་དུ་རྐྱལ་
ནས་ཡར་འབྲོག་གཡུ་མཚོའི་ནང་དུ་འགྲོ་རྒྱུ་བྱུང་ན་སྐྱིད་པ་ལ།”ཞེས་སྐྱིད་པོ་ལབ།
ཁ་འཁྲུལ་མ་བཤད། ལམ་ནང་ནས་རླངས་འཁོར་གྱིས་ཁྱོད་རང་ཤ་ཉོག་ཏུ་གཏང་རྒྱུ་
ལས་མེད། གཡུ་སྒྲོན་གྱིས་དེ་ལྟར་ང་ལ་བཤད་ཡོང་། ངའི་སེམས་སུ་གཡུ་སྒྲོན་ལ་འཆར་
35



གཡུ་དྲུག་དཀར་དཔེ་ཚོགས།
ཡན་གྱི་འཇོན་ནུས་ཅི་ཡང་མི་འདུག་པས། སུམ་པ་མོར་མི་དགའ་བར་ཡང་གནས་ལུགས་
ཡོད་པ་རེད་སྙམ། ངའི་སེམས་སུ་སུམ་པ་ནི་མ་གཞི་ནས་འཆར་ཡན་གྱི་རང་གཟུགས་ཤིག་
ཏུ་བསྒོམས་ཡོད། །
ང་དང་གྲོགས་མོ་ཚོ་མལ་ཁང་ནས་ཆས་ཏེ་ལྷ་སའི་ཉི་འོད་ཀྱི་ཕྱོགས་སུ་བསྐྱོད། ང་
ཚོ་སྡོད་ས་ཐག་མི་རིང་སྟེ། “ལྷ་སའི་ཉི་འོད་ཀྱི་ཤར་ཕྱོགས་ཀྱི་སྲང་ལམ་དེ་དེད་ནས་སོང་
ན་ཆུ་ཚོད་སྐར་མ་བཅོ་ལྔ་ཙམ་གྱིས་ང་ཚོ་སྡོད་སའི་ཐོག་ཁང་མཐོན་པོ་དེའི་སྒོ་མདུན་དུ་
སླེབས་ངེས། ང་ཚོ་ཐོག་ཁང་དེའི་བརྩེགས་རིམ་ཉི་ཤུ་བའི་སྡོད་ཁང་གྱན་རེར་བུ་མོ་བཞི་
རེ་མལ་ཁྲི་སྟེང་རིམ་གཉིས་ཡོད་པའི་ནང་དུ་འཚང་ཀ་བརྒྱབ་པ་ལྟར་ཡོད། ངའི་ནུ་བོ་
དཔལ་རྣམ་གྱིས་དེ་ནི་སློབ་གྲྭའི་ནང་གི་ཉལ་ཁང་དང་མཚུངས་ཟེར། ཡིན་ན་ཡང་སུམ་པ་
དེ་ལྟར་བུ་རྣམས་དང་འཚང་ཁ་བརྒྱབ་མེད་པར་ཐག་ཉེ་ཞིག་ན་ཁང་མིག་ཅིག་གླས་ནས་
བསྡད་ཡོད་ཟེར། ང་ཁོའི་ཁང་བའི་ནང་དུ་འགྲོ་མྱོང་མེད། །
ང་ཚོས་འགྲམ་གཉིས་སུ་ཡུལ་སྡོང་གི་སྟར་ཕྲེང་བསྒྲིགས་པའི་ལམ་ཀ་དེ་དེད་ནས་
ལྷ་སའི་ཉི་འོད་ནང་དུ་བསྐྱོད་པ་ཡིན། ཉིན་དཀར། རྣམ་གྲོལ་དང་ངེད་གཉིས་ཀྱང་ལམ་
འདི་དེད་ནས་མདུན་ལ་བསྐྱོད་ཅིང་ཐག་མི་རིང་སའི་ཇ་ཁང་དེ་ནས་དུས་ཚོད་རིང་ཙམ་
བསྡད། ཕྱི་དྲོའི་སྐབས་སུ་རྣམ་གྲོལ་གྱིས་ང་ལ“འུ་གཉིས་ང་སྡོད་སར་འགྲོ་ཟེར། “ཁྱོད་
སྡོད་ས་གང་དུ་ཡོད་དམ།”
“ཁྱོད་འགྲོ་དང་ཤེས་ངེས། འདི་ནས་ཐག་མི་རིང་"
“ཁྱོད་སྡོད་སར་སོང་ནས་ཅི་བྱེད་དམ།
“ངའི་འཁྱག་སྒམ་དུ་མར་དང་རྩམ་པ་ཡོད། དེ་བཟའ་རུ་འགྲོ།་རྣམ་གྲོལ་གྱིས་དེ་ལྟར་
བཤད་དུས། ང་ལ་དབང་མེད་དུ་གད་མོ་ཤོར་སོང་། ངས་ལག་པས་ཁ་བཀབ་ནས་རང་གི་
དུང་ཕྲེང་བསྒྲིགས་པ་ལྟར་གྱི་དུང་སོ་དེ་དག་ཕྱི་རུ་མ་ངོམས། རྣམ་གྲོལ་ནི་མི་རབ་བེ་རིབ་
36



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བེ་ཞིག་ཡིན་པ་མི་རྟོགས་ཀྱང་ཁོ་རྩེད་མཚར་ཅན་ཞིག་ཡིན་པ་ཁས་མི་ལེན་ཀ་མེད་རེད།
ཁོས་བུ་མོ་འགུག་པའི་ཐབས་རྩལ་ཡང་འདི་ལྟར་དགོད་ཤོར་བ་ཞིག་རེད། ངའི་སེམས་སུ་
གལ་ཏེ་ང་རྒྱ་རིགས་བུ་མོ་ཞིག་ཡིན་ན། རྣམ་གྲོལ་གྱིས་ཇི་ལྟར་འགུག་ངེས་སམ་སྙམ། ངའི་
འཁྱག་སྒམ་དུ་ཉ་ཤ་ཡོད་པས་དེ་བཟའ་རུ་འགྲོ་ཟེར་ངེས་སམ། "ལྷ་སའི་ཉི་འོད་ནང་ནས་
མགྲོན་པོ་མང་པོ་ཞིག་གིས་ང་རང་ཁོ་ཚོའི་ཁྱིམ་མམ་སྡོད་སར་འགྲོ་ཞེས་མགྲོན་འབོད་
བྱེད། ཡིན་ན་ཡང་། མི་དེ་དག་གིས་རྣམ་གྲོལ་ནང་བཞིན་རྩེད་མཚར་ཅན་གྱི་རྒྱུ་མཚན་
ལབ་མི་ཤེས། ཁ་ཤས་ཤིག་གིས་དེ་བས་ཀྱང་ཨ་རག་གི་བཟི་ཁ་དང་བསྟུན་ནས་མངོན་སུམ་
འཛེམ་མེད་དུ་བོད་རིགས་བུ་མོ་སྙིང་རྗེ་མོ་འདུག དོ་ནུབ་ང་སྡོད་སར་འགྲོ་དང་ངས་ཁྱོད་
ལ་གྱོང་མི་རེག་པར་བྱེད་ཤ་སྟག་ཡིན”ཟེར། སྐད་ཆ་དེ་རིགས་ལ་ཉན་ན་ཁོ་ཚོས་ཁེ་གྱོང་
ཟེར་བ་དེ་ཡོད་ཚད་ཚད་འཇལ་བྱེད་དུ་འཇོག་བཞིན་པ་འདྲ་སྟེ། གྱོང་རེག་ཏུ་མི་འཇུག་
ཟེར་བ་ནི་སླུ་བྲིད་ཀྱི་མ་རྩ་ཆེན་པོ་ཞིག་ཡིན་པ་འདྲ། དང་ཐོག་ངས་དེ་དག་ཐོས་སྐབས་
རླུང་ལངས་ནས་རྒྱག་རེས་ཤོར་འགྲོ་ཡང་། ཕྱིས་སུ་གཡུ་སྒྲོན་གྱིས་ང་ལ་ཁྱོད་དེ་ལ་རླུང་
ལངས་ན་ལོ་གཅིག་ལ་རླུང་རྫོགས་མེད་ཅིག་ལངས་དགོས་པས། དེ་དག་ལ་ཁ་ཡ་མ་བྱེད་
ཟེར། དེ་བས་ཀྱང“ལྷ་སའི་ཉི་འོད”ཀྱི་སྦྱིན་བདག་གིས་ང་ཚོ་བུ་མོ་ཚོར་ལས་ཀའི་སྐོར་གྱི་
ཚོགས་འདུ་འཚོགས་དུས་“མགྲོན་པོ་ནི་ང་ཚོའི་སྐྱབས་སུ་མཆི་བའི་ལྷ་ཡིན། དེ་དག་ལ་
བསྟུན་རྒྱུ་གལ་ཆེ། གལ་ཆེ།” ཞེས་སྒྲིགས་ལམ་བཟོས་མྱོང་། སྦྱིན་བདག་ནི་མི་རིག་གནས་
ཅན་ཞིག་ཡིན་མིན་རྒྱུས་མེད་ཀྱང་དུས་ནམ་ཡང་ང་ཚོར་གནས་ལུགས་ཅན་གྱི་བསླབ་བྱ་
མང་པོ་གནང་ཡོང་། དང་ཐོག་ངས་གནས་ལུགས་ཟེར་བ་ནི་འདི་འདྲ་ཞིག་ཡིན་རྒྱུ་རེད་
བསམས་མོད་རིམ་གྱིས་དེ་ན“ལྷ་སའི་ཉི་འོད”ལ་ཕན་པའི་གནས་ལུགས་ཙམ་ལས་མ་
ཡིན་པ་རྟོགས། དཔེ་བཞག་ན་མགྲོན་པོ་ནི་ལྷ་ཡིན་ཟེར་བ་ལྟ་བུ་རེད། ལྷ་ལྟ་བུའི་མགྲོན་
པོས་འདྲེ་ལྟ་བུའི་སྐད་ཆ་བཤད་ན་དེ་ད་དུང་ལྷ་ཡིན་ནམ། ངས་དེ་ལྟར་བསམས་ཀྱང་ངག་
37



གཡུ་དྲུག་དཀར་དཔེ་ཚོགས།
ནས་བཤད་མ་ཕོད། ཕྱིས་སུ་ང་རྒྱུས་ཡོད་མེད་གཉིས་ཀའི་མགྲོན་འབོད་དེ་རིགས་ལ་རིམ་
གྱིས་གོམས་པར་གྱུར་སོང་། ངས་མི་དེ་དག་ལ“ཅི་རེད། ཁྱོད་ཀྱི་སྡོད་སར་གསེར་རི་དང་
དངུལ་རི་བརྩིགས་ཡོད་པ་རེད་དམ”ཞེས་ཟུར་ཟའི་ཚུལ་དུ་ལན་འདེབས་པ་དང་། ཡང་
“སོང་ཆོག་སྟེ། ས་གདན་དམར་པོ་ཞིག་འདི་ནས་ཁྱོད་སྡོད་སར་ཐོངས་དང་། ང་དེའི་ཐོག་
ནས་ཁྱོད་སྡོད་སར་འགྲོ་ཞེས་པྲ་ཆལ་གྱི་གཏམ་ཡང་ལབ་པ་ཡིན། དེ་དུས་གཡུ་སྒྲོན་གྱིས་
ང་ལ་དཔལ་ལྷ་ཁྱོད་ད་ནི་བྱང་མ་ཞིག་ཏུ་འགྱུར་བཞིན་འདུག”ཟེར།
རྩམ་པ་འཁྱག་སྒམ་དུ་ཡོད་ན་ཡག་པོ་རེད། དེ་མིན་ན་དབྱར་གྱི་ཚ་བའི་ནང་ནས་
འཕྲོ་བརླག་འགྲོ་ངེས་རེད།” ངས་རྣམ་གྲོལ་ལ་དེ་ལྟར་བཤད་ཅིང་། "ངའི་ལས་ཚོགས་ཀྱི་
དུས་ཚོད་བསླེབ་ལ་ཉེ། ག་ལེར་བཞུགས་ཨ”ཞེས་ཡར་ལངས་ནས་ཇ་ཁང་གི་ཕྱི་རུ་བསྐྱོད།
ཉིན་ཁ་ཤས་ཀྱི་རིང་ལ་རྣམ་གྲོལ་དང་ངེད་གཉིས་ཀྱིས་སྐད་འཕྲིན་གྱི་ལམ་ནས་བརྩེ་
འདོད་ཀྱི་ཁ་བརྡ་མང་པོ་ཞིག་བྱས། ཁོས་མཐར་ང་ལ་ངོ་འཕྲད་ཡོང་བའི་རེ་ཞུ་ཡང་ཡང་
བྱེད། ངས་དང་ལེན་བྱས་མྱོང་མེད། མདང་དགོང་ཁོས་ང་ལ་སང་ཉིན་ངེས་པར་དུ་མཇལ་
འཕྲད་གནང་རོགས་ཟེར་བ་དང་སྔོན་མ་བཞིན་ཀུ་རེ་རྩེད་མཚར་མ་ཡིན་པར་སྐད་ཆ་
གལ་ཆེན་ཞིག་ལབ་རྒྱུ་ཡོད་ཟེར། ངས་སེམས་ནས་ཁོར་འདི་ལྟར་སྐད་ཆ་དམིགས་བསལ་
བ་ཞིག་ལབ་རྒྱུ་མེད་པ་ཧ་གོ་ན་ཡང་། སྔ་ཙམ་ལངས་ནས་ཁོར་འཕྲད་པ་ཡིན། དེ་བས་
ངས་རྣམ་གྲོལ་གྱིས་ང་རང་ཁོ་སྡོད་སར་མགྲོན་འབོད་བྱེད་པའི་མཐར་ཐུག་གི་དམིགས་
ཡུལ་ཅི་ཡིན་ཀྱང་གསལ་བོར་ཤེས། ཡིན་ན་ཡང་ང་རང་ཁོའི་ཁ་གཡོར་སའི་རྩམ་པ་དང་
མར་ལ་གད་མོ་ཤོར་ཡོང་། གད་མོ་བགད་རྗེས་ངའི་སེམས་སུ་མི་སྐྱིད་པའི་ཚོར་བ་ཞིག་
ཀྱང་ངང་གིས་སྐྱེས་ཡོང་། སྐྱེས་པ་ཚོའི་མིག་ནང་དུ་དཔལ་ལྷ་ཟེར་བའི་བུ་མོ་འདི་དེ་ལྟར་
ལས་སླ་མོར་ཉལ་ཐུབ་པ་ཞིག་ངོས་བཟུང་བ་ཡིན་ནམ། ངས་ངག་ནས་དེའི་སྐོར་གྱི་སྐད་
ཆ་དང་བཞིན་ནས་རླུང་ལངས་པའི་རྣམ་འགྱུར་ཅི་ཡང་མ་བསྟན། དེ་ནི་གཡུ་སྒྲོན་གྱིས་
38



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
།
བཤད་པ་ལྟར་ང་རང་བྱང་མ་ཞིག་ཏུ་གྱུར་ཡོད་པས་ཡིན། ང་ཇ་ཁང་དེ་ནས་ཕྱིར་ཐོན་དུས།
ཤེལ་སྒོའི་ནང་རོལ་ཏུ་རྣམ་གྲོལ་སྔར་མལ་ན་འགུལ་ཙམ་ཡང་མི་བྱེད་པར་ལུས་བསྡད་
ཡོད་པ་མཐོང་།
མཚན་མོ་འདིར། ''ལྷ་སའི་ཉི་འོད”ནང་དུ་ཡར་སྔོན་བཞིན་མི་མང་པོ་ཞིག་འཛོམས་
འདུག མི་དེ་དག་གིས་སྤུས་ལེགས་ཀྱི་གྱོན་ཆས་སྤྲས་ཤིང་ཧ་ཅང་གུས་ལུགས་ལྡན་ལ་
བག་ཡོད་ཚུལ་ལྡན་ཅན་འབའ་ཞིག་རེད། ཁོ་ཚོས་དང་ཐོག་རང་རང་གི་འདོད་མོས་ལྟར་
ཟས་མཆོག་ལོངས་སུ་སྤྱོད་ཅིང་གླུ་གར་ཉམས་སུ་བཞེས། ཡིན་ན་ཡང་། དེ་དག་ལས་ཕལ་
ཆེ་བ་ནི་རིམ་གྱིས་ནས་ཆང་གི་བཟི་ཁ་བཙན་པོས་སེམས་ཁ་མྱོས་པ་དང་བསྟུན་ནས་སྔར་
གྱི་མི་དེ་འདྲ་ཞིག་མ་ཡིན་པར་སྐད་མགོ་མཐོ་རུ་གྱུར་ནས་རྣམ་འགྱུར་སྣ་ཚོགས་ཤིག་
བསྟན་ཡོང་།
མཚན་མོ་འདིར། སུམ་པས་རྣམ་ཀུན་ཁོ་རང་ཉིད་ཀྱི་དར་ཁྱབ་ཆེ་བའི་གཞས་དེ་
མ་བཏང་བར་མ་སྐྱེས་ཨ་མ་ཞེས་པའི་གཞས་གཞན་ཞིག་བཏང་བྱུང་། གར་སྟེགས་ཆུང་
ཆུང་དེའི་འགྲམ་གཉིས་ཀྱི་སྒྲ་བསྐྱེད་ལས་སྔོན་འགྲོ་ལྟ་བུའི་རོལ་དབྱངས་གྲགས་ཡོང་།
སྐབས་གླགས་དེ་དང་བསྟུན་ནས་སུམ་པས་རྒྱ་སྐད་ཀྱིས“གཞས་འདི་ནི་ངའི་ཨ་ཅག་པའེ་
ལགས་ལ་ལེགས་སྐྱེས་སུ་ཕུལ་བ་ཡིན། མོས་ད་ལྟའི་བར་དུ་ང་ལ་རོགས་རམ་དང་རྒྱབ་
སྐྱོར་གནང་བར་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་ཡིན་ལ། མོ་དོ་ནུབ་ལྷ་སའི་ཉི་འོད་
ནང་ནས་སྤྲོ་པོ་ཡོང་བར་སྨོན”ཟེར་ནས་སྐེད་པ་མར་སྒུར་ཙམ་བྱས་ཤིང་། ཡར་དགྱེ་ནས་
གར་སྟེགས་གཤམ་གྱི་ཕྱོགས་སུ་ལག་པ་གཡུགས་གཡུགས་བྱས་སོང་། བཀོད་སྒྲིག་ལྟར་ང་
དང་གཡུ་སྒྲོན་གཉིས་ཀྱིས་སུམ་པའི་གཞས་ལ་རམ་འདེགས་ཀྱི་ཚུལ་དུ་ཞབས་བྲོ་འཁྲབ་
དགོས་ཡོད། ངས་སུམ་པས་དེ་ལྟར་བཤད་པ་ཐོས་དུས་ཅུང་མཐོ་སའི་གར་སྟེགས་ནས་
གཤམ་གྱི་གློག་འོད་མག་མོག་འོག་གི་བུད་མེད་དེ་མཐོང་བྱུང་། མཚན་མོ་འདིར་སུམ་པས་



གཡུ་དྲུག་དཀར་དཔེ་ཚོགས།
ཨ་ཅག་པའེ་ལགས་སུ་འབོད་པའི་བུད་མེད་དེ་མོའི་རུས་མིང་བཞིན་དཀར་པོ་ཞིག་ཏུ་མི་
མཐོང་སྟེ། མོས་ལུས་ཡོངས་སུ་ལཱ་བ་ནག་པོ་ཞིག་གྱོན་འདུག མོ་ལྷ་སའི་ཉི་འོད་ནང་དུ་
ཡོང་ཐེངས་རེར་ངའི་སྣང་བ་ཞིག་ལ་ཉི་འོད་ཀློང་དུ་གྲིབ་སོ་ཞིག་བསྐོན་ཡོང་བ་ལྟར་རེད།
བུད་མེད་དེ་ཡར་ལངས་ནས་གར་སྟེགས་ཀྱི་ཕྱོགས་སུ་ལན་དུ་ལག་བརྡ་ཞིག་སྦྲན་པ་དང་
དེ་ནས་མར་བསྡད་སོང་།
“ཤར་ཕྱོགས་རི་བོའི་རྩེ་ནས། །
དཀར་གསལ་ཟླ་བ་ཤར་བྱུང་། ། །
མ་སྐྱེས་ཨ་མའི་ཞལ་རས། །
ཡིད་ལ་འཁོར་འཁོར་བྱས་བྱུང་། །"
ཀུན་ལ་རྒྱུས་མངའ་ཡོད་པའི་གཞས་དེ་དེ་ལྟར་ཉན་མཁན་ཀུན་གྱི་རྣ་བའི་དཔལ་
དུ་གྱུར་སོང་། སུམ་པའི་སྐད་ངག་ནི་འགྲན་ཟླ་བྲལ་བ་ཞིག་རེད། ང་མོ་ལོ་བཅུ་དྲུག་
ཙམ་ཡིན་དུས་ཐོག་དང་པོར་སུམ་པའི་གཞས་ཐོས་དུས་མིའི་སྐད་ངག་འདི་འདྲ་སྙན་
མོ་ཞིག་ཏུ་ཡང་བཀུག་ཆོག་གམ་ཞེས་ངོ་མཚར་སྐྱེས་མྱོང་། སུམ་པའི་གྲེ་བ་ནི་རྒྱ་ཆེ་བ་
རྩྭ་ཐང་གི་མཐའ་རུ་བསྐྱེད་ཅིང་། གདངས་མཐོ་བ་གངས་རིའི་རྩེ་རུ་བཀྱགས་ཆོག ཁོའི་
སྐད་ངག་ལ་མི་སེམས་རློན་པར་བཟོ་བའི་བརླན་བག་ལྡན་ཞིང་ངག་གི་འགྱུར་ཁུག་
ལ་ཐོགས་རེག་ཅི་ཡང་མེད་པར་རང་བྱུང་གིས་འབབ་པའི་ཆུ་བསིལ་མོ་ཞིག་གི་ཤག་
སྒྲ་ལྟར་སེམས་ལ་བཞུར་ཡོང་། ལོ་དེ་དག་ཏུ་ངས་སུམ་པའི་གཞས་ལ་ཉན་ནས་རང་གི་
ལང་ཚོ་གོས་ལྭའི་འོག་ནས་ཆེ་རུ་འབུར་ཡོང་བ་ཚོར། ཕྱིས་སུ་པེ་ཅིང་དུ་ཡོང་ནས་རང་
གི་རྨི་ལམ་ནང་གི་སུམ་པ་དངོས་སུ་མཐོང་དུས། ཡ་ཆུང་བྲང་གི་སྙིང་ཆུང་དེ་ཡང་ལུ་
གུ་འབའ་འབའ་བྱེད། སུམ་པ་ནི་བརྙན་ཤེལ་ལས་མངོན་པ་ལས་ཀྱང་ལྡབ་འགྱུར་གྱིས་
རྫིག་སྟེ། ཁོའི་རིང་ཞིང་འཇི་ལིར་འཁྱིལ་བའི་སྐྲ་ལོ་དེ་སྤྱི་གཙུག་གི་མཐོ་ས་རུ་ཚོམ་བུར་
40



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
།
བསྡམས་ཡོད་ཅིང༌། སྨུག་མདོག་གི་བཞིན་གྱི་འབུར་ཞོམ་དེ་ལྟར་མངོན་པར་གསལ་
ཞིང་སྣ་གཟེངས་མཐོ་ཞིང་རྫི་མ་ནག་ཅིང་མཐུག་པ་དང་དཀྱུས་རིང་བ་ནི་ཐང་དཀར་
རྒོད་པོས་གཤོག་ཟུང་བརྐྱངས་པ་དང་འདྲ་ལ། དཀར་ནག་གི་དྭངས་ཤ་གསལ་ཅིང་ནེམ་
གྱིས་བཟུང་བའི་མཆུ་སྒྲོས། ད་དུང་འཛུམ་པའི་དུས་སུ་ཕྱི་རུ་མངོན་པའི་ཚེམས་ཕྲེང་
དཀར་པོ་སོགས་ནི་མཐོང་ན་སེམས་ཀྱི་དང་བ་དབང་མེད་དུ་བཀུག་འགྲོ། གང་ལྟར་ཀྱང་།
སུམ་པའི་ཕྱོགས་སུ་ཤོར་བའི་སེམས་པ་འདི་ནི་རྟ་རྒོད་སྲབ་མེད་ཅིག་རེད། ད་ནི་འཛིན་
ཐབས་ཤིག་གཏན་ནས་མི་འདུག
སུམ་པའི་གཞས་ཀྱི་གདངས་དབྱངས་ཁྲོད་སྐྱོ་བའི་སྣང་བ་བན་བུན་ཞིག་འཐིབས་
འདུག དེ་ནི་ཚངས་དབྱངས་རྒྱ་མཚོས་མ་སྐྱེས་ཨ་མ་དྲན་པའི་སྐྱོ་སྣང་ཡིན་ངེས། སྐབས་
དེར་ང་ནི་གཞས་ཚིག་ཁྲོད་ཀྱི་མ་སྐྱེས་ཨ་མར་གྱུར་སོང་། ངས་ལུས་པོའི་ཉམས་འགྱུར་
ལ་བརྟེན་ནས་གཞས་ཚིག་ནང་གི་མ་སྐྱེས་ཨ་མ་ཟེར་བ་དེའི་སེམས་གཅོང་ཕྱི་རུ་མངོན་
ཅི་ཐུབ་བྱས་པ་ཡིན། ལོ་རེ་གཉིས་ཙམ་གྱི་རིང་ལ་ང་ནི་ཞབས་བྲོ་འཁྲབ་མཁས་པོར་གྱུར་
སོང་བ་དང་། མངའ་རིས་བྲོ་ཆེན་དང་། ཕོ་བྲང་ནང་མ། གཙང་གི་སྒྲ་སྙན་ཞབས་བྲོ། ཆབ་
མདོའི་རས་པ། སྟོད་ལུང་གི་ཨ་ཅེ་ལྷ་མོ། ལྷ་རྩེའི་རྡོག་བྲོ། མདོ་སྨད་ཀྱི་སྐོར་བྲོ་སོགས་ང་
ཚང་མ་འཁྲབ་སྟོན་བྱེད་མཁས་པར་གྱུར་ཡོད་ལ། ངའི་ཞབས་བྲོའི་དགེ་རྒན་གཡུ་སྒྲོན་
ལས་ཀྱང་ལྷག་པའི་ཚད་དུ་གྱུར་ཡོད། ཀུན་གྱིས་ང་ལ“དཔལ་ལྷའི་ལུས་ཀྱི་ལྡེམ་མྱུར་ཉ་
དང་འདྲ”ཟེར། ང་ནི་དཔེ་འཇོག་འདི་ལ་ཤིན་ཏུ་དགའ། ལྷག་པར་དུ་ང་སུམ་པའི་གཞས་
ལ་རམ་འདེགས་ཞབས་བྲོ་འཁྲབ་དུས་མཚམས་རེར་རྐང་ལག་གི་ཉམས་འགྱུར་དང་ལུས་
ཀྱི་ལྡེམ་མྱུར་སོགས་ལ་རང་གི་ནང་སེམས་ལྟར་གང་འདོད་འགྱུར་བ་གཏོང་བཞིན་ཡོད།
དེ་ལ་གཡུ་སྒྲོན་གྱིས་ང་ལ་ལེ་བདའ་ཡང་ཡང་བྱེད། མོས་དེ་ལྟར་འཁྲབ་ན་ལྟ་མཁན་གྱིས་
ངེད་གཉིས་ལས་སུ་ཞིག་འཁྲབ་སྟངས་ནོར་བ་ཡིན་མིན་མི་ཤེས་ཟེར། ཡིན་ན་ཡང་ལྟ་
41



གཡུ་དྲུག་དཀར་དཔེ་ཚོགས།
མཁན་གྱིས་ངས་གཏན་འཁེལ་ལས་བརྒལ་བའི་འཁྲབ་སྟངས་ལ་དགའ་འབོད་བྱེད་ཅིང་།
ཁ་བཏགས་འཕེན་མཁན་ཡང་མང་དུ་འགྲོ། ཕྱིས་སུ་གཡུ་སྒྲོན་གྱིས་ང་ལ་ཁྱོད་ཀྱིས་དེ་
ལྟར་བྱེད་པ་ནི་ཁ་བཏགས་མང་ཙམ་རེག་པར་འདོད་པས་རེད་ཟེར་བ་དང་། མཚམས་
མཚམས་སུ་ང་ལ་སྐད་ཆ་ཡང་མི་བཤད།
“ལྷ་སའི་ཉི་འོད་ནང་དུ་ལྷོ་ཁ་ནས་ཡོང་བའི་བུ་ཆུང་ཚེ་དབང་གིས་སྡེར་མ་ཞིག་ཏུ་
ཁ་བཏགས་ལྟེབས་སྒྲིལ་བཟོས་པ་མང་པོ་བརྩེགས་ནས་གསོལ་ཅོག་དེ་དག་གི་བར་གསེང་
ཡང་ཡང་བརྒྱུད་དེ་ཕར་འགྲོ་ཚུར་ཡོང་བྱེད། དེ་ལས་མགྲོན་པོས་སྒོར་བཅུ་རེ་སྤྲད་ན་ཁ་
བཏགས་དཀར་པོ་རེ་ཐོབ་པ་དང་། སྒོར་ཉི་ཤུ་རེ་སྤྲད་ན་ཁ་བཏགས་སེར་བོ་རེ་ཐོབ། ཁོ་
ཚོས་ཁ་བཏགས་བཟུང་ནས་གར་སྟེགས་ཐོག་གི་རང་ཉིད་དགའ་སའི་འཁྲབ་སྟོན་པར་
གཡོགས་ཤིང༌། འཁྲབ་སྟོན་མཇུག་རྫོགས་རྗེས་འཁྲབ་སྟོན་པས་རང་རང་གི་སྐེ་ཡི་ཁ་
བཏགས་གསོལ་ཁང་གི་རྩིས་གཉེར་བར་སྤྲད་ན་གྲངས་ཀ་བཞིན་ཁ་བཏགས་དེ་དག་གི་
རིན་གོང་གི་བརྒྱ་ཆའི་ལྔ་བཅུ་འཁྲབ་སྟོན་པར་སྤྲོད་པར་བྱེད། འདི་ནི་ང་ཚོའི་ཟླ་ཕོགས་
ཀྱི་གྲུབ་ཆ་ཞིག་ཀྱང་ཡིན། །
གཡུ་སྒྲོན་གྱིས་ང་ལ་ཁྱོད་ཀྱིས་ད་དུང་དེ་ལྟར་སྦྱངས་ཟིན་པའི་འཁྲབ་སྟངས་ལྟར་
མི་འཁྲབ་ན་ང་ནི་ཁྱོད་དང་ལྷན་དུ་སུམ་པའི་གཞས་ཀྱི་རམ་འདེགས་ལ་གར་མི་འཁྲབ་
ཟེར། ངའི་སེམས་སུ་དེ་ནི་གཡུ་སྒྲོན་གྱི་ཁ་གཡོར་ས་ཙམ་ཡིན་རྒྱུ་རེད་སྙམ། མོ་དང་སུམ་
པས་ཕན་ཚུན་ལ་སྐད་ཆ་མི་བཤད། དེར་བརྟེན། མོས་དེ་ལྟར་སུམ་པའི་གཞས་གཏོང་དུས་
རམ་འདེགས་འཁྲབ་སྟོན་བྱེད་མི་འདོད་པ་ནི་རྒྱུ་མཚན་གཙོ་བོ་ཡིན་རྒྱུ་རེད་སྙམ། ཡིན་
ན་ཡང་། གསོལ་ཁང་གི་སྦྱིན་བདག་གིས་ཁྱོད་གཉིས་ནི་གསེར་ཉ་ཁ་སྤྲོད་ཀྱི་ཚུལ་དུ་ཨ་
འགྲིག་ཆ་འགྲིག་ཡིན་པས་སུམ་པའི་གཡས་གཡོན་ནས་རམ་འདེགས་ཞབས་བྲོ་འཁྲབ་
དགོས་ཀྱི་ཡོད་ཅེས་ནན་བཤད་བྱེད་ཅིང་། དེར་མ་ཟད། གསར་དུ་བཟོས་པའི་བོད་ཆས་ཀྱི་
42



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
མི་
འཁྲབ་ལྭ་རེ་རེ་སྤྲད་དེ། "རྗེས་ཕྱོགས་འདི་གྱོན་རོགས། ངེད་ཅག་གི་སྐྱབས་མགོན་ལྟ་བུའི་
མགྲོན་པོ་རྣམས་འདི་འདྲ་ལ་དགའ་ངེས”ཟེར།
''ཨ་ཙི། སྦྱིན་བདག་ལགས། འཁྲབ་ལྭ་འདི་ནི་སྲབ་ཅིང་། བརྡོལ་ཁུང་མང་ལ། ཕྱི་
ནང་གསལ་བ་ཞིག་ཡིན་པས། འདི་གྱོན་ཚེ་གོས་གྱོན་མེད་པ་ལྟར་སྣང་།“ངས་དེ་ལྟར་
འཁྲབ་ལྭ་དེ་རིགས་གྱོན་པར་མོས་མཐུན་མ་བྱས།
”དཔལ་ལྷ། ཀུན་གྱིས་ཁྱོད་ཀྱི་ཞབས་བྲོའི་ལྡེམ་མྱུར་ཉ་དང་མཚུངས་ཟེར་བ་མིན་
ནམ།” སྦྱིན་བདག་གིས་དེ་ལྟར་ཟེར་བ་དང་“ཁྱོད་ཀྱིས་གོས་ལྭ་གྱོན་པའི་ཉ་ཞིག་མཐོང་
མྱོང་ངམ།”ཟེར།
མཚན་མོ་འདིར་སུམ་པས་མ་སྐྱེས་ཨ་མ་ཞེས་པའི་གཞས་དེ་བཏང་བ་ན། ང་དང་
གཡུ་སྒྲོན་གྱིས་ཁོའི་གཞོགས་གཉིས་སུ་རམ་འདེགས་ཀྱི་ཞབས་བྲོ་འཁྲབ་ཅིང་། ད་ནི་
སྦྱིན་བདག་གིས་སྤྲད་པའི་བོད་ཆས་གསར་བ་དེ་ལ་སྔ་མོ་ནས་གོམས་ཚར་ཡོད། དང་ཐོག་
ང་ནི་རང་གི་ལུས་ཀྱི་ཤ་རྗེན་གྱི་ཆ་མང་པོ་ཞིག་མངོན་སུམ་འཛེམ་མེད་ཀྱིས་ཕྱི་རུ་ངོམས་
པར་བྱེད་པའི་འཁྲབ་ལྭ་དེ་གྱོན་པར་དོགས་ཤིན་ཏུ་མི་བདེ་བ་ཞིག་བྱུང་། དེ་ནི་ཁོག་སྟོད་
སྨད་གཉིས་སོ་སོར་བཅད་ནས་གྱོན་དགོས་པ་ཞིག་སྟེ། ཁོག་སྟོད་ཀྱི་གོས་ལྭ་སྲབ་མོ་དེའི་
འདབས་ཁ་མཐོ་ཞིང་གོང་ཁ་དམའ་ལ། ལུས་ལ་དམ་པ་ཞིག་ཡིན་པས། དེ་གྱོན་པ་ན་ངའི་
སྐེད་པའི་ཤ་རྗེན་དང་ལྟེ་བ་ཡང་ཕྱི་རུ་མངོན་ཡོང་ལ། གོང་ཁའི་མཚམས་ནས་སྐྱེ་མགུལ་
ཡོངས་སུ་མཐོང་ཐུབ་ཅིང་། སྐེ་རུ་བཏགས་ཡོད་པའི་གཟི་རྡོ་དེ་ཡང་སྐུང་ས་མི་འདུག་
པར་མ་ཟད། ངའི་བྲང་ཁའི་འོ་འཛིན་དེའི་ཐིག་རིས་གསལ་བོར་ཕྱི་རུ་འབུར་ནས་གོང་
ཁ་དམའ་མོའི་མཚམས་ནས་ནུ་ཤུར་ཡང་ཀུན་གྱི་མིག་ལམ་དུ་བསྟར་ཡོང་། དེ་བས་སྨད་
གཡོགས་ཅུང་དགའ་བར་སྙམ་ཡང་། དེ་ཡང་དཔྱི་མགོའི་ཐིག་རིས་ལ་ཚད་བརྒྱབ་ནས་
བཟོས་པ་ལྟར་ངའི་ལུས་སྨད་ཕྱི་རུ་ངོམས་པའི་ཚུལ་རེད། གང་ལྟར་ཀྱང་། ང་དང་ཐོག་
43



གཡུ་དྲུག་དཀར་དཔེ་ཚོགས།
འཁྲབ་ལྭ་དེ་འདྲ་གྱོན་པར་གོམས་ལོབས་གཏན་ནས་མ་བྱུང་། ངའི་སྣང་བ་ཞིག་ལ་འཁྲབ་
ལཱ་དེ་ཡིས་ནི་ལྟ་མཁན་ཀུན་ལ་ངའི་ལུས་ཀྱི་ལང་ཚོ་གོས་ཀྱིས་མི་ཐུམ་པའི་བརྡ་འཕྲིན་
ཞིག་སྤྲོད་བཞིན་པ་དང་མཚུངས། དེ་བས་ཀྱང་བོད་ལྭ་ནི་ཁོག་སྟོད་སྨད་སོ་སོར་བཅད་པ་
ཞིག་མ་ཡིན་པར་སྐ་རགས་ཀྱིས་བཅིངས་དགོས་པ་ཞིག་ཡིན་པ་ལས་འདི་འདྲ་ཞིག་ག་ལ་
ཡིན་ནམ་སྙམ། ཡིན་ན་ཡང་དེའི་ཐད་ལ་གཡུ་སྒྲོན་སྔ་མོ་ནས་གོམས་ཡོད་པ་ལྟར་སྣང་སྟེ།
མོས་ཅི་མི་སྙམ་པར”སྦྱིན་བདག་གིས་ང་ཚོར་གཅེར་བུར་འཁྲབ་སྟོན་བྱེད་དུ་མ་བཅུག་པ་
ནི་ལས་ལེགས་ཏེ། ད་ནི་ཆག་ག་ཆག་གེ་མི་བྱེད་པར་གྱོན་རོགས”ཟེར།
ཆ་ག་ཆག་གེ་ཟེར་བ་ནི་གཡུ་སྒྲོན་གྱི་ཕ་ཡུལ་གྱི་ལུང་སྐད་ཅིག་ཡིན་པ་འདྲ། ཕྱིས་
སུ་མོར་འགྲོགས་ཡུན་རིང་བ་དང་བསྟུན་ནས་ངས་དེ་ནི་རྫུ་བག་ཚུལ་འཆོས་མ་བྱེད་ཅེས་
པའི་དོན་ཡིན་པ་རྟོགས། འཁྲབ་ལྔའི་ཐད་དུ་ངས་དངོས་ནས་ཆ་ག་ཆག་གེ་བྱས་པ་མ་
ཡིན་ཏེ། ང་གོས་ལཱ་དེ་རིགས་གྱོན་པར་སེམས་གཏིང་ནས་འཚེར་སྣང་སྐྱེས། དེ་བས་ཀྱང་
ངས་ཉིན་ཞིག་ལ་རང་གི་ནུ་བོ་དཔལ་རྣམ་”ལྷ་སའི་ཉི་འོད་དུ་ཡོང་ནས་ངའི་བྱ་བྱེད་འདི་
རིགས་མཐོང་ཡོང་ངམ་སྙམ་ནས་སེམས་ཁྲལ་སྐྱེས་ཡོང་། ཆུང་ངུའི་དུས་སུ་ངས་རང་གི་
ནུ་བོར་སློབ་གསོ་མང་པོ་བརྒྱབ་མྱོང་ཡོད། ཡ་རབས་ཀྱི་ལས་ལ་སྐུལ་མ་མང་པོ་བཏང་མྱོང་
ཡོད། ད་ལྟའི་བར་དུ་ནུ་བོས་ངའི་ངག་ལ་ཉན་ནས་ལེགས་ལམ་དུ་བསྐྱོད་ཡོད་མིན་མི་
རྟོགས་ཀྱང་ཁོ་ལོག་ལམ་དུ་མ་འཕྱན་པ་ཡང་ངས་རང་གི་སློབ་གསོར་རག་ལས་ངེས་ཅན་
ཡོད་སྙམ་ཡོད། །
འོན་ཀྱང་། ད་ནི་ངས་གར་སྟེགས་ནས་སྐེད་པ་ཉ་བཞིན་ལྡེམ་ལྡེམ་གྱིས་འཁྱིལ་ཅིང་།
རྐང་ལག་གིས་ཡང་ཟོར་ལྡན་པའི་ངང་ཉམས་འགྱུར་སྣ་ཚོགས་བསྟན་ཏེ་འཁྲབ་སྟོན་
བྱེད་བཞིན་ཡོད། མཚན་གྱི་གློག་འོད་མག་མོག་གི་འོག་ནས། ང་ནི་འདི་ལྟར་རིམ་གྱིས་
ཡོད་ཚད་ལ་གོམས་པར་གྱུར་ཡོད། ངའི་རྐང་གི་རྐང་གདུབ་ཀྱི་སིལ་སྙན་དེ་དག་སིལ་
44



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སིལ་དུ་གྲགས་ཤིང་། ངའི་ལག་པའི་དཔུང་གདུབ་དེ་དག་ཕན་ཚུན་བརྡབས་ནས་སིང་སྒྲ་
གྲགས་ཡོང་། ང་ལ་མཚོན་ན། སུམ་པའི་གླུ་སྐད་ནི་སྦྲིད་སྨན་ཞིག་དང་མཚུངས་ཏེ། ངས་
སུམ་པའི་གླུ་སྐད་ཐོས་དུས་རང་ལ་ཚོད་འཛིན་ཡག་པོ་བྱེད་མི་ཐུབ། དེ་བས་ངས་རང་གི་
སེམས་འདི་སུམ་པར་ཤོར་ཡོད་པ་ཀུན་ལ་བསྒྲགས་ཅི་ཐུབ་བྱས་པ་ཡིན་ལ། ངས་འཛེམ་
བག་མེད་པར་ལུས་ཀྱི་ཤ་རྗེན་ཕྱི་རུ་ངོམས་ནས་ཞབས་བྲོ་འཁྲབ། དེ་དུས”ལྷ་སའི་ཉི་འོད་
ནང་གི་མགྲོན་པོ་དེ་དག་གིས་ངག་ནས་འབོད་སྐད་སྒྲོག་པའམ་ལག་པས་ཐལ་མོ་བརྡབས་
ནས་ང་ལ་ཁ་བཏགས་སེར་བོ་མང་པོ་འཕངས་བྱུང་།
དྲུག་པ།
འཁྲབ་སྟོན་མཇུག་རྫོགས་པ་དང་བསྟུན་ནས་པེ་ཅིང་གི་མཚན་མོ་ཡང་རིམ་གྱིས་
འཕྱི་བོ་ཆགས་སོང་། “ལྷ་སའི་ཉི་འོད”ནང་གི་མགྲོན་པོ་ཚོ་ཡང་རེ་རེ་བཞིན་སྐོར་དང་
སྐོར་གྱིས་ཕྱིན་ཚར། མཚན་མོ་འདིར་ཤུལ་དུ་ལུས་ཡོད་པ་ནི་ཨ་ཅག་པའེ་ལགས་ཁོ་ཚོ་
རེད། ཁོ་ཚོས་བོད་ཟས་བཟས་རྗེས་ནས་ཆང་འཐུང་བཞིན་འདུག་ལ། སུམ་པ་བུད་མེད་དེ་
དང་ལྷན་དུ་བསྡད་ནས་གཏམ་མང་པོ་བཤད་བཞིན་འདུག །
མགྲོན་པོ་སོང་ཚར་བའི ”ལྷ་སའི་ཉི་འོད༌ནང་དུ་གློག་མག་མོག་ཅིག་སྦྱར་ཡོད།
ཞབས་ཞུ་བ་དག་གིས་སྟོང་བར་ལུས་པའི་སྒྲོག་ཙེ་དེ་དག་གི་ཐོག་གི་ཟས་ལྷག་དང་འཐུང་
ལྷག་དེ་ཚོ་བསྡུ་རུབ་བྱེད་བཞིན་འདུག ང་དང་གཡུ་སྒྲོན་སྒྲོག་ཙེ་ཆུང་ཆུང་ཞིག་གི་མཐའ་
ནས་བསྡད་དེ་ལག་འཁྱེར་ཁ་པར་ལས་སྐད་འཕྲིན་གྱི་ཁ་ཕྱེས་ནས་སྐད་གྲོགས་དག་གི་
བར་སྟོང་ལ་ལྟ་བཞིན་བསྡད། གློག་འོད་མག་མོག་གི་འོག་ནས”ཀུ་ཤུ་སྐུ་ཕྲེང་ལྔ་བའི”ལག་
འཁྱེར་ཁ་པར་ལས་འཕྲོས་ཡོང་བའི་འོད་མདངས་གསལ་བོ་ཞིག་གཡུ་སྒྲོན་གྱི་གདོང་དུ་



གཡུ་དྲུག་དཀར་དཔེ་ཚོགས།
འཕྲོས་ཤིང༌། མོའི་རྩི་ནག་པོ་བྱུགས་པའི་རྫི་མ་རིང་པོ་དེ་ལྡེམ་ཙམ་ལྡེམ་ཙམ་བྱེད། ངའི་
སྐད་འཕྲིན་དུ་རྣམ་གྲོལ་གྱིས"དཔལ་ལྷ། དཔལ་ལྷ། ཁ་ཞིག་གྲགས་རོགས། ཁ་ཞིག་གྲགས་
རོགས”ཟེར་བཞིན་འདུག ད་ནི་སྔོན་ཆད་ནང་བཞིན་ངས་གཡུ་སྒྲོན་ལ་བསྟན་ནས་རྒྱ་
ཡིག་ལོ་ཙཱ་བྱེད་དུ་འཇུག་མི་དགོས་ཏེ། རྣམ་གྲོལ་གྱི་རེ་ཞུ་ལྟར་སྐད་འཕྲིན་དུ་བཅུག་ཟིན་
པས། ད་ནི་སྐད་ཆའི་ལམ་ནས་ཁ་བརྡ་བྱས་ཆོག
རྩམ་པ་བརྫིས་ཚར་ཡོད་དམ། ཚར་ཡོད་ན་ང་ཟ་རུ་ཡོང་གི་ཡིན།”ངས་དེ་ལྟར་ལན་
བཏབ་པ་དང་དེ་ནས་གད་མོ་ཤོར།
“སུ་རེད།“གཡུ་སྒྲོན་གྱིས་མགོ་བོ་ལག་འཁྱེར་ཁ་པར་གྱི་ཤེལ་སྒོའི་ངོས་ནས་ཡར་
བཀྱགས་ཏེ་དེ་ལྟར་དྲིས་བྱུང་།
“་རྣམ་གྲོལ་རེད།”ང་དགོད་བཞིན་དེ་ལྟར་བཤད།
''མི་དེ་ཁྱོད་ལ་དགའ་བཞིན་འདུག ཡིན་ན་ཡང་ཁྱོད་ཀྱི་གཟི་ལ་དགའ་བ་ཡིན་ནམ་
ཁྱོད་ལ་དགའ་བ་ཡིན་མིན་དེར་གཟབ་གཟབ་བྱོས་ཨང་།” གཡུ་སྒྲོན་གྱིས་དེ་ལྟར་བཤད་
བྱུང་།
“དཔལ་ལྷ།”ངས་གཡུ་སྒྲོན་ལ་རྣམ་གྲོལ་གྱི་སྐོར་ཁ་བརྡ་བྱེད་བསམས་དུས། ཕར་
ཕྱོགས་ཀྱི་སྒྲོག་ཙེའི་མཐའ་ནས་སུམ་པས་ངའི་མིང་ནས་བོས་བྱུང་ལ་དེ་ནས་ལག་པས་
གཡབ་མོ་བྱེད་བཞིན”དཔལ་ལྷ། ཁྱོད་ཚུར་ཤོག་དང”ཟེར། ང་ཡར་ལངས་ཏེ་གཡུ་སྒྲོན་
དང་གྱེས་ནས་ཕར་བསྐྱོད།
“དཔལ་ལྷ། ཁྱོད་ཀྱིས་ཨ་ཅག་པའེ་ལགས་ལ་གསོལ་ཆང་ཞིག་དྲོངས་དང་།“སུམ་
པས་ང་ལ་དེ་ལྟར་བསྐུལ་བྱུང་། བུད་མེད་དེ་སྔོན་ཆད་ཡོང་དུས་སུམ་པས་ང་ཚུར་བོས་
ནས་ཁོ་ཚོ་དང་མཉམ་དུ་སྡོད་པར་གདན་ཞུ་བྱས་མ་མྱོང་། ཨ་ཅག་པའེ་ལགས་ཟེར་བ་དེ་
ཕར་བལྟས་ཚོད་ཀྱིས་ལོ་སུམ་ཅུ་རྩ་གྲངས་ཟིན་ཡོད་པའི་ཉམས་སྣང་སྟེར། མོའི་ལུས་ལ་
46



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། –་
མན་ཇུའི་རིགས་ཀྱི་ཕྱུ་རིང་ནག་པོ་ཞིག་མནབས་ཡོད་ཅིང་ཤ་རྩ་དཀར་ལ་གཙང་བ་ཞིག་
འདུག ངས་ནས་ཆང་གི་དམ་བུའི་ནང་ནས་བུད་མེད་དེའི་ཆང་དཀར་དུ་ཆང་བླུགས་པ་
དང༌། དེ་ནས་ཡར་ལངས་ཏེ་རང་གི་ལག་ཏུ་ཇ་ཕོར་བཟུང་ནས“ངས་ཁྱེད་ལ་ཆང་ཞིག་
འདྲེན།”ཞེས་བཤད་པ་ཡིན།
“འདི་འདྲ་ཡོང་གི་མ་རེད། བོད་རིགས་བུ་མོས་ཆང་མི་བཏུང་བ་ཞིག་ཡོད་མི་སྲིད།
ཁྱོད་ཀྱིས་ཀྱང་ལག་གི་ཇ་དཀར་དེ་ཆང་དཀར་དུ་བརྗེ་དགོས།“པའེ་ལགས་ཀྱི་གཡོན་
ལོགས་སུ་ཡོད་པའི་མི་དེ་ཅུང་ར་བཟི་ཡོད་པ་འདྲ། གདོང་པ་ནི་སྤྲེའུའི་རྐུབ་ལྟར་དམར་བོ་
དམར་རྐྱང་འདུག་ཅིང་། ཁོས་ཆང་དཀར་ཅིག་ཏུ་ཆང་སྣོན་བཞིན་ང་ལ་རྙོག་དྲ་དེ་ལྟར་
ལབ་བྱུང་།
དཔལ་ལྷ། ཨ་ཅག་པའེ་ལགས་ནི་ངའི་དྲིན་ཅན་ཡིན་པས། ཁྱོད་ཀྱིས་ངའི་ཚབ་
བྱས་ནས་ཆང་ཞིག་དྲོངས་དང་།” སུམ་པས་སླར་ཡང་དེ་ལྟར་བསྐུལ་བྱུང་། པའེ་ལགས་
སྔར་མལ་དུ་འགུལ་ཙམ་ཡང་མི་བྱེད་པར་གདོང་ལ་འཛུམ་བག་ཆུང་ཆུང་ཞིག་རྒྱས་ནས་
ང་ལ་བལྟས་ནས་བསྡད། སྐབས་དེར་ངས་མོའི་ལུས་སུ་གཟུགས་མེད་པའི་ཟིལ་ཤུགས་
ཤིག་ཡོད་པ་ཚོར་བྱུང་། དེ་ནི་མི་ལ་དབང་མེད་དུ་རང་ཉིད་ཉམས་ཆུང་ཆུང་ཞིག་ཏུ་ཚོར་
བར་བྱེད་པའི་ཟིལ་ཤུགས་ཤིག་རེད། ངས“ལྷ་སའི་ཉི་འོད”ནང་དུ་ཡོང་མཁན་གྱི་མི་མང་
པོ་ཞིག་གི་རྣམ་འགྱུར་ལས་ཟིལ་ཤུགས་དེ་རིགས་ཚོར་བྱུང་། ངས་རང་གི་ཚོར་བ་འདི་
གཡུ་སྒྲོན་ལ་བཤད་མྱོང་། མོས་བཤད་པ་ལྟར་ན་དེ་ནི་དངུལ་ཡོད་པའི་ཕྱུག་པོ་དག་ལ་
མངའ་བའི་ཟིལ་ཤུགས་རེད་ཟེར།
“ཁྱོད་ཀྱི་དྲིན་ཅན་ཡིན་ན། ངའི་དྲིན་ཅན་མ་ཡིན་པས། ངས་ཅིའི་ཕྱིར་ཆང་མི་
བཏུངས་ཀྱང་བཏུངས་ནས་ངོ་དགའ་སྤྲེལ་ལད་བྱེད་དགོས་པ་རེད་དམ།“མཚན་མོ་དེར།
ང་ནི་ཨ་ཅག་པའེ་ལགས་ཀྱི་གཟུགས་མེད་པའི་ཟིལ་ཤུགས་དེའི་མདུན་ནས་མིང་མེད་
47



གཡུ་དྲུག་དཀར་དཔེ་ཚོགས།
པའི་ལ་རྒྱ་ཞིག་སྐྱེས་བྱུང་། ངས་སུམ་པར་དེ་ལྟར་མ་རངས་པར་བོད་སྐད་ཀྱི་ལམ་ནས་
བཤད་པ་ན། སུམ་པ་ཅུང་ཧད་ཙམ་བྱས་ནས་བསྡད་སོང་། །
''ཧེ་ཧེ།" ཨ་ཅག་པའེ་ལགས་སྐད་ཕྱུང་ནས་དགོད་ཙམ་བྱས་པ་དང་དེ་ནས་སུམ་པའི་
ཕྲག་པར་བརྡེབས་ཙམ་བྱས་ཏེ“སུམ་པ། བུ་མོ་འདི་ཁྱོད་ལ་དགའ་བཞིན་འདུག”ཟེར།
དེ་འདྲ་ཞིག་ཡིན་སྲིད་ཀྱི་མ་རེད།”སུམ་པས་སྔར་བཞིན་ཅི་མ་སྙམ་པར་དེ་ལྟར་
ཟེར་ཅིང་གདོང་ལ་འཚེར་ཉམས་ཤིག་མངོན་ཡོང་།
"ངས་བོད་སྐད་མི་གོ་ཡང་། ངས་མོའི་གདོང་གི་རྣམ་འགྱུར་ལས་རྟོགས་ཐུབ།”པའེ་
ལགས་ཀྱིས་དེ་ལྟར་ཟེར་བ་དང་། དེ་ནས་“བུ་མོ་ཁྱེད་རང་མར་བཞུགས་ནས་ལྷོད་ཙམ་
གནང་དང་།”ཟེར། །
ཨ་ཅག་པའེ་ལགས། ཁྱེད་ཀྱིས་གསུངས་པ་ནོར་མི་འདུག ང་སུམ་པར་སེམས་པ་
ཤོར་ཡོད། དེས་མི་ཚད་སེམས་པ་ཤོར་ནས་ཡུན་རིང་འགོར་ཡོད། འདི་གསང་བ་ཞིག་
མིན།”ང་མར་བསྡད་ནས་དེ་ལྟར་བཤད་པ་ཡིན། །
ང་ཚོའི་ཕོ་གསར་རྫིག་པོ་སུམ་པ་ལ་དགའ་པོ་བྱེད་མཁན་དངོས་གནས་མང་པོ་
འདུག་ཨང་།“པའེ་ལགས་ཀྱིས་ལག་གི་ཆང་དཀར་དེ་འདྲེན་མཁན་མེད་ཀྱང་ཙིར་སྒྲ་
དང་བཅས་བཏུང་སོང་། །
“བོད་མོ་ནི་དངོས་གནས་རྒོད་པོ་རེད་ཨང་། ཡིན་ན་ཡང་ང་ནི་རྒོད་པོའི་རིགས་འདི་
ལ་དགའ།”གམ་གྱི་ར་བཟི་གདོང་དམར་དེས་དེ་ལྟར་བཤད་བྱུང་བ་དང་ང་དང་ཉེ་བར་
བཏུད་ཙམ་བྱས། དེ་ནས་ངའི་སྐེ་ཡི་གཟི་རྡོ་ལ་ལྟ་བཞིན་ངས་ཁྱེད་རང་ཞབས་བྲོ་འཁྲབ་
དུས་སྐེ་ཡི་གཟི་དེ་ལ་ཡང་ཡང་བལྟས་པ་ཡིན། འདི་ལྟར་ཞིབ་ཏུ་བལྟས་པ་ཡིན།“མི་དེས་
ལག་ནས་རྒྱང་ཤེལ་ཅིག་ཡར་བཀྱགས་ཡོང་བ་དང་ང་ལ་སྟོན་ཙམ་བྱས་ཏེ་“གལ་ཏེ། ང་
ནོར་མེད་ན་ཁྱེད་ཀྱི་སྐེ་ལ་བཏགས་ཡོད་པ་དེ་གཟི་མིག་དགུ་མ་རེད།”ཟེར།
48



བ
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། འགལ་
''ཝང་ཙུང་གིས་གཟི་ལ་བལྟ་བ་དེ་ཁ་གཡོར་ས་ཡིན་རྒྱུ་རེད། བུ་མོའི་འོ་འཛིན་
ལ་བལྟ་བ་དེ་ངོ་མ་རེད།”ཡང་གམ་གྱི་མི་ཞིག་གིས་དེ་ལྟར་བཤད་བྱུང་བ་ན། སྒྲོག་ཙེའི་
མཐའ་འཁོར་གྱི་མི་ཚང་མ་གད་མོ་ཤོར་ནས་འུར་ཆིལ་ལེར་གྱུར་སོང་། སྔོན་ཆད་ཡིན་
ཚེ། ང་སྣང་ཚུལ་འདི་རིགས་ལ་གོམས་ལོབས་སོང་མེད། ཡིན་ན་ཡང་ད་ནི་དེ་དག་ལ་སྣང་
འཇོག་ཅི་ཡང་བྱེད་མི་འདོད། ”ལྷ་སའི་ཉི་འོད”དུ་ཡོང་མཁན་དེ་དག་དང་ཐོག་བག་ཡོད་
ཚུལ་ལྡན་གུས་ལུགས་ཅན་འབའ་ཞིག་ཡིན་ལ། ནས་ཆང་གི་བཟི་ཁ་བཙན་པོས་རིམ་
གྱིས་འདི་ལྟར་བག་མེད་ཀྱི་སྐད་ཆ་ཤོད་མཁན་རྐྱང་རྐྱང་དུ་གྱུར་འགྲོ།
“ཁྱེད་ཀྱིས་བལྟས་པ་ནོར་མི་འདུག དཔལ་ལྷའི་སྐེ་ཡི་དེ་གཟི་མིག་དགུ་མ་རེད།”
སུམ་པས་དེ་ལྟར་གཟབ་ནན་གྱིས་བཤད།
“དངོས་གནས་ཡིན་ནམ། དེ་འདྲ་ཡིན་ཚེ། གཟི་མིག་དགུ་མ་ད་ལྟ་ཚོང་རར་མ་
མཐའ་ཡང་སྒོར་ཁྲི་བརྒྱ་ཕྲག་ཁ་ཤས་རི་བ་རེད། ཝང་ཙུང་ཟེར་བའི་ར་བཟི་གདོང་དམར་
གྱིས་དེ་ལྟར་ཟེར་བ་དང་དེ་ནས་ང་ལ“བུ་མོ། ཁྱོད་ཀྱིས་དེ་སྐེ་ནས་བཀྲོལ་ཏེ་ངས་མིག་
གིས་གཅིག་བལྟས་ན་ཆོག་གམ”ཟེར།
དགོངས་དག ངས་སྐེ་ནས་བཀྲོལ་མྱོང་མེད།” ངས་དེ་ལྟར་ལན་བཏབ།
སུམ་པ། དེས་ན་ཁྱོད་ཀྱིས་དཔལ་ལྷ་དང་དགའ་རོགས་སྒྲིགས་དང་། མོས་གཟི་མིག་
དགུ་མ་དེ་བཙོང་ན་ཁྱེད་གཉིས་ཀྱིས་པེ་ཅིང་དུ་ཁང་པ་ཉོ་ཐུབ་པར་མ་ཟད། ད་དུང་ཁྱོད་
ཀྱིས་གཞས་ཀྱི་འོད་སྡེར་དཔར་སྐྲུན་བྱེད་པར་ཡང་མ་དངུལ་ཡོད་པ་མ་ཡིན་ནམ།”པའེ་
ལགས་ཀྱིས་དེ་ལྟར་སུམ་པ་ལ་ཆང་དཀར་གཏུགས་བཞིན་བཤད།
“དེ་ཁྱེད་རང་ནོར་འདུག ང་ཚོས་དགའ་རོགས་བསྒྲིག་པ་དེ་ནི་རྒྱུ་ནོར་དང་ཁེ་ཕན་
དམིགས་སུ་མི་འཛིན།” ངས་སུམ་པས་ཅི་ཞིག་བཤད་རྩིས་ཀྱི་ཁ་འཕྲོག་ནས་དེ་ལྟར་པའེ་
ལགས་ལ་བཤད་པ་དང་དེ་ནས་སུམ་པར་ཕྱོགས་ཏེ “སུམ་པ། དེ་རེད་པཱ”ཞེས་དྲིས་པ་ཡིན།
49



1དགར་བ
གཡུ་དྲུག་དཀར་དཔེ་ཚོགས།
ཧུ་ཧུ།'' བུད་མེད་དེ་འཛུམ་ཙམ་བྱས་ན་ཡང་
། ངས་དེ་ནི་བཙན་གྱིས་སྐྱི་ལྤགས་ལ་
གཉེར་མ་བསྡུས་པ་ཙམ་ཡིན་པ་རྟོགས་བྱུང་བས། སེམས་སུ་ན་ཟུག་ཅིག་བསལ་སོང་བའི་
བདེ་སྣང་བྱུང་། །
ཕྱིས་སུ། པའེ་ལགས་དང་དེར་ཡོད་མང་པོ་ཞིག་ཨ་རག་གིས་ཡོངས་སུ་ཉོབ་པར་གྱུར་
སོང་། ཡིན་ན་ཡང་སུམ་པ་ནི་སྣང་དག་ཅི་ཡང་མི་འདུག ཁོ་ཕལ་ཆེར་ཨ་རག་གི་གཤེར་
ཁུས་བཟི་མི་སྲིད་པ་འདྲ། པའེ་ལགས་ཀྱིས་མགོ་བོ་སུམ་པའི་ཕྲག་པར་བསྙེས་ནས་བཟི་
གཏམ་ལྟ་བུའི་སྐད་ཆ་མང་པོ་ཞིག་སུམ་པའི་རྣ་རྩར་ཤུབ་བུར་བཤད་བྱུང་། སུམ་པས་
མཚམས་རེར་མོའི་མཛུབ་བར་དུ་བཙིར་ནས་མཆུ་འགྲམ་དུ་འཁྱེར་བའི་ཐ་མག་གི་སྣེ་
མོར་མེ་ཆ་སྦར་ཏེ་མེ་བགོད་ཅིང་། མཚམས་རེར་ལག་ཤོག་བཏོན་ཡོང་ནས་བུད་མེད་དེར་
སྟེར་བར་བྱེད། ངས་སུམ་པའི་བྱ་བྱེད་དེར་དངོས་གནས་ལྟ་མི་འདོད། ངའི་སེམས་ཀྱི་ཟུག་
ངུ་ཆེ་རུ་འགྲོ་ཞིང་། ཕྱིས་སུ་ངས་སུམ་པར“ཨ་ཙི། ཅོག་ལགས་ཀྱིས་ཨ་མར་ཞབས་ཏོག་
སྒྲུབ་པ་དང་འདྲ་པོ་འདུག”ཅེས་ཟུར་ཟ་བྱས་པ་ཡིན། །
''བུ་མོ་ཆུང་ཆུང་། ངས་བོད་སྐད་མི་གོ་ན་ཡང་། ཁྱོད་རང་ང་ལ་ཁོང་ཁྲོ་ལངས་ཀྱིན་
ཡོད་པ་ངས་ཧ་གོ་གི་ཡོད།”པའེ་ལགས་ཀྱིས་དེ་ལྟར་ཟེར་བ་དང༌། དེ་ནས་ལུས་པོ་ཇེ་དྲང་
དུ་བཏང་སྟེ། ངའི་ཕྱོགས་སུ་མགོ་བོ་བསྲིངས་ནས“ཁྱོད་ཀྱིས་ཚངས་དབྱངས་རྒྱ་མཚོ་ཐོས་
མྱོང་ངམ”ཞེས་དྲིས་ཡོང་། ངས་མོའི་གློ་བུར་བའི་སྐད་ཆ་དེར་ལན་ཅི་འདེབས་དགོས་པ་
ཡང་མི་ཤེས་པས། མོ་ནང་བཞིན་བཅོས་འཛུམ་ཞིག་བསྟན་ནས་བསྡད།
“ཚངས་དབྱངས་རྒྱ་མཚོའི་བྱམས་པ། ལྷོ་རོང་མོན་དུ་ལུས་ཡོད་པ་རེད། ཁོ་རང་
གཅིག་པུ་ཕོ་བྲང་པོ་ཏ་ལ་ཡི་ཆེས་སྟེང་ཀའི་ཁང་མིག་ཅིག་ཏུ་བསྡད་ཡོད་པ་རེད།”པའེ་
ལགས་ཀྱིས་ཐ་མག་གོང་མཛུབ་དང་དཀྱིལ་མཛུབ་གྱི་བར་དུ་བཙིར་ཏེ་དེ་ལྟར་བརྩེ་བ་
ཟབ་མོས་བཤད་པ་ན་དེར་ཡོད་ཀུན་རེ་ཞིག་ལ་ཁུ་སིམ་མེར་གྱུར། “ཁྱེད་ཚོས་ཚོར་བ་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། -
དེ་ཧ་གོ་གི་མ་རེད། ཧ་གོ་གི་མ་རེད།” མོས་ལག་པ་གཡུགས་གཡུགས་བྱེད་བཞིན“ངས་
མཚམས་རེར་མཚན་གུང་ལ་མུན་ནག་ནང་ནས་ཚངས་དབྱངས་རྒྱ་མཚོ་དྲན་ཡོང་། ཁོང་
གིས་མཚན་མོར་ཁང་མིག་དེ་ནས་མར་མེ་བསྒྲོན་ཏེ་ཆུང་འདྲིས་དྲན་ཚུལ་གྱི་སྙན་ངག་
འབྲི། ལྷ་སའི་ནམ་དཀྱིལ་གྱི་མུན་པ་སྟུག་པོའི་ཀློང་ནས་ཕོ་བྲང་པོ་ཏ་ལའི་ཁང་མིག་སྟོང་
ཕྲག་གི་སྒེའུ་ཁུང་ནག་ཧུར་ཧུར་བྱེད། དེ་ལས་སྒེའུ་ཁུང་གཅིག་གི་ནང་དུ་འོད་མག་མོག་
ཅིག་མཆེད་ཡོང་། ཁང་མིག་དེའི་ནང་དུ་བྱམས་པ་དྲན་པའི་རིག་འཛིན་ཚངས་དབྱངས་
རྒྱ་མཚོ་བཞུགས་སུ་གསོལ། ཁོང་གི་ཁེར་རྐྱང་དང་དྲན་གདུང་དེ་སུ་ཡིས་རྟོགས་སམ། སུ་
ཡིས་རྟོགས་སམ། དེ་ནི་ངའི་ཁེར་རྐྱང་དང་དྲན་གདུང་དང་འདྲ་སོང་། ངས་ཁོང་གསལ་
བོར་ཧ་གོ་བཞིན་ཡོད། ཁྱོད་ཚོས་ཧ་མི་གོ ཧ་མི་གོ་པའེ་ལགས་ཀྱིས་དེ་ལྟར་ཟེར་བ་དང་།
མགོ་བོ་འགྱོགས་ཙམ་བྱས་པ་ན་ངས་མོའི་མཁུར་ཚོས་ངོས་སུ་མིག་ཆུས་བརླན་ཡོད་པ་
མཐོང་།
''སུམ་པ། དོ་ནུབ་ཁྱོད་ཀྱི་གླུ་ངག་ལ་ཐུགས་རྗེ་ཆེ། ཁྱེད་ཀྱིས་ང་ལ་བླངས་པའི་མ་སྐྱེས་
ཨ་མ་ཞེས་པའི་གཞས་དེ་ངའི་བླ་སྲོག་གི་གཏིང་དུ་ཟུག་སོང་། དངོས་གནས་ཐུགས་རྗེ་ཆེ།
ང་ཁྱེད་ཀྱི་གླུ་སྐད་ཁྲོད་ཤི་སོང་ཡང་འགྱོད་པ་མེད།”པའེ་ལགས་ཀྱིས་ཆང་དཀར་འགྱོགས་
ཙམ་བྱས་ཤིང་ཞབས་དག་བརྒྱབ་ནས་སུམ་པར་དེ་ལྟར་བཤད། རྒྱུ་མཚན་ཅི་ཡིན་མི་ཤེས་
མོད། སྐབས་དེར་ང་ལ་ང་རང་ཨ་ཅག་པའེ་ལགས་ཟེར་བ་དེའི་ཟིལ་ཤུགས་ཀྱིས་གཞི་ནས་
ཡོངས་སུ་བཅོམས་སོང་བའི་ཉམས་སྣང་སྐྱེས། མ་མཐའ་ཡང་། ངས་ནི་སུམ་པའི་གླུ་སྐད་
ཁྲོད་ཀྱི་ཚངས་དབྱངས་རྒྱ་མཚོ་མཆོག་ལ་འདི་ལྟ་བུའི་གོ་བ་རྙོག་འཛིང་བླངས་མ་མྱོང་།
བརྒྱ་ལ་སེམས་ཚོར་ཅི་ཡོད་ཀྱང་པའེ་ལགས་ནང་བཞིན་སྐད་ཆའི་ལམ་ནས་འདི་ལྟར་
གཟུགས་ཅན་གྱིས་སྤྲོས་བརྗོད་བྱེད་པའི་འཇོན་ཐང་མི་འདུག



གཡུ་དྲུག་དཀར་དཔེ་ཚོགས།
བདུན་པ།
གང་ལྟར་ཀྱང་། མཚན་མོ་དེར་ངའི་སེམས་པ་སྐྱིད་པོ་ཞིག་ཁྱོན་ནས་བྱུང་མ་སོང་།
གཡུ་སྒྲོན་གྱིས་ཕར་ཕྱོགས་ཀྱི་སྒྲོག་ཙེ་ཆུང་ངུ་དེའི་མཐའ་ནས་ང་ལ་ལག་བརྡ་སྦྲན་ཏེ་
མལ་ཁང་དུ་ལོག་འགྲོ་ཟེར། ཡིན་ན་ཡང་ང་རང་སྔར་བཞིན་སུམ་པའི་འགྲམ་ནས་བསྡད་
པ་ཡིན། ང་ཕར་མ་ཕྱིན་པས་མོས་ང་ལ་སྐད་འཕྲིན་བཏང་ཡོང་སྟེ་ཁྱོད་མི་འགྲོ་ན་ང་ལོག་
འགྲོ་རྒྱུ་ཡིན་ཟེར་བ་དང་། དེ་ནས་ཡར་ལངས་ཏེ“ལྷ་སའི་ཉི་འོད་ནས་ཐོན་སོང་།
པའེ་ལགས་ཀྱིས་མ་སྐྱེས་ཨ་མའི་སྐོར་གྱི་སྐད་ཆ་དེ་དག་ལབ་ཚར་རྗེས་སུམ་པར་
ཡང་བསྐྱར་གཞས་དེ་ཐེངས་ཤིག་གཏང་དགོས་པའི་རེ་བ་ཞུས། དེ་ལ་སུམ་པས”ངས་གར་
སྟེགས་ཐོག་ནས་བཏང་ཚར་བ་མ་ཡིན་ནམ། ད་དུང་དམིགས་བསལ་གྱིས་ཁྱེད་ལ་ཕུལ་བ་
ཡིན་ཞེས་གསལ་བཤད་བྱས་པ་མ་ཡིན་ནམ།”ཞེས་ལན་བཏབ།
“གཞས་དེ་ང་ཁོ་ནར་བཏང་བ་མ་རེད། གཤམ་དུ་ཉན་མཁན་མང་པོ་ཡོད།”པའེ་
ལགས་ཀྱིས་དེ་ལྟར་སུམ་པའི་དཔུང་པར་འབྱར་ནས་སྒུལ་ཙམ་སྒུལ་ཙམ་བྱེད་ཅིང་། ཚུལ་
དེ་ནི་ཕྲུ་གུ་ཞིག་གིས་དར་མར་གཡེར་པྲ་བྱེད་པ་དང་མཚུངས།
''པའེ་ལགས་ཀྱིས་དེ་འདྲ་བཤད་ན་ནོར་ཡོད་པ་རེད།” ངའི་གམ་གྱི་ཝང་ཙུང་གིས”སུམ་
པས་འདི་ནས་བླངས་རུང་ང་ཚོས་ཀྱང་ཐོས་ཐུབ་པས། ཡང་མིན་ན་ང་ཚོ་ཚང་མས་རྣ་སྒོ་
གཅད་པར་བྱ།”ཟེར་བ་དང༌།
ངའི་དཔུང་པར་གྲུ་མོས་ཐུག་ཙམ་བྱེད་བཞིན་རྣ་སྒོ་གཅོད་དགོས་པའི་ཉམས་བསྟན་
རུང་། ངས་ནི་དེ་ལ་ཁ་ཡ་མ་བྱས།
“འོ་ན། སུམ་པ། ཅུང་ཙམ་ནས་ཁྱོད་ཀྱིས་ཨ་ཅག་བསྐྱལ་ནས་ཁྱིམ་ལ་འགྲོ། དེ་ནས་
ང་གཅིག་པུར་གཞས་དེ་གཏང་དགོས་ཨང་།པའེ་ལགས་ཀྱིས་དེ་ལྟར་ཟེར། ངས་སྐད་ཆ་
52



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
ht
དེ་ཐོས་དུས་སེམས་སུ་སུམ་པ་ནི་ཁྱེད་ལ་གཡོག་རྒྱུགས་མཁན་མིན་པས། དེ་ལྟར་རེ་བ་
འདོན་པ་ནི་ཚད་ལས་འདས་སོང་སྙམ།
ཡིན་ན་ཡང་སུམ་པས“ཨ་ཅག་ར་བཟི་ན། ནུ་བོས་སྐྱེལ་བ་དེ་ནི་འོས་འགན་རེད།
ཐུགས་བདེ་པོ་གནང་ཟེར། ངས་སུམ་པའི་སྐད་ཆ་དེ་ཐོས་དུས་སེམས་སྐྱིད་པོ་ཞིག་གཏན་
ནས་མ་བྱུང་།
མཚན་མོ་དེ་ལྟར་ཆང་དཀར་གཏུགས་པའི་སང་སྒྲ་དང་ཉ་ཉོག་བཤད་པའི་བཟི་
གཏམ་གྱི་ཁྲོད་ནས་རིམ་གྱིས་འཕྱི་པོ་ཆགས་སོང་། པའེ་ལགས་ཁོ་ཚོ་ད་དུང“ལྷ་སའི་ཉི་
འོད”ནང་ནས་ཐོན་རྒྱུའི་བཟོ་ལྟ་ཅི་ཡང་མི་འདུག གློག་འོད་རབ་རིབ་ཀྱི་འོག་ནས་ལས་
རེས་ལ་ཁེལ་བའི་ཞབས་ཞུ་བ་རེ་གཉིས་སྒྲོག་ཙེ་སྟོང་པའི་མཐའ་ནས་བསྡད་དེ་གཉིད་
ལྕོག་རྒྱག་བཞིན་འདུག གཡུ་སྒྲོན་ཡང་སྔ་མོ་ནས་ལོག་ཚར་འདུག
སྲིང་ཆུང་མ།”ཝང་ཙུང་ཟེར་བ་དེ་ངའི་གམ་དུ་གཏུགས་ནས་ངའི་རྣ་འགྲམ་དུ་
སྐད་ཤུགས་ཆུང་ངུས”སུམ་པས་ཨ་ཅག་པའེ་ལགས་སྐྱེལ་ནས་ནང་ལ་ལོག་ན། ཁྱོད་ཀྱིས་
ང་རང་སྐྱེལ་ནས་ངའི་ཁྱིམ་ལ་ལོག་ན་ཅི་འདྲ་འདུག”ཁོས་དེ་ལྟར་བཤད་དུས་ཆང་དྲི་
འདྲེས་པའི་ཁ་རླངས་ཀྱིས་ངའི་རྣ་གཤོག་ལ་ཟ་འཕྲུག་བསླངས་ཡོང་། །
“གཅེན་པོ་ར་བཟི་ན། སྲིང་ཆུང་གིས་སྐྱེལ་བ་དེ་འོས་འགན་རེད། སེམས་བདེ་མོ་
བྱོས།” ངས་དེ་ལྟར་སྐད་གདངས་མཐོན་པོས་བཤད་པ་ན་སུམ་པ་ངའི་ཕྱོགས་སུ་འཁོར་
ནས་ལྟ་ཙམ་བྱས་བྱུང་། ཁོའི་མིག་ནང་དུ་མི་དགའ་བའི་རི་མོ་ཞིག་མངོན་སུམ་དུ་བབས་
འདུག ང་ཁོའི་རྣམ་འགྱུར་དེ་ལ་སྙིང་ཉེ་བའི་ཚོར་བ་ཞིག་སྐྱེས། རྣམ་ཀུན་སུམ་པས་ཡོད་
ཚད་ལ་ཅི་མི་སྙམ་པའི་བཟོ་ལྟ་ཞིག་བསྟན་ཡོང་། དེ་བས་ཀྱང་ངས་ཁོར་བཅངས་པའི་
བརྩེ་དུང་ལ་ཅི་མི་སྙམ་པའི་ཉམས་ཀྱིས་ཁ་ཡ་མི་བྱེད་ཅིང་ཁོའི་མཐོང་ལམ་དུ་ང་ནི་
མངོན་མེད་མཁའ་དབུགས་ལྟ་བུར་གྱུར་འགྲོ། མཚན་འདིར་ཡང་པའེ་ལགས་དང་ཁ་བརྡ་
53



(ད
།
གཡུ་དྲུག་དཀར་དཔེ་ཚོགས།
སྣ་ཚོགས་ལ་གློད་པ་ལས་ང་ཁོའི་གམ་དུ་བསྡད་ཡོད་པ་དེར་ཐེ་གཏོགས་ཅི་ཡང་མི་བྱེད།
དེ་བས། ཁོས་ང་ལ་མིག་མདངས་དེ་འདྲས་བལྟས་ན་ང་ལ་སྙིང་ཉེ་ཉེའི་ཚོར་བ་སྐྱེས་ཡོང་།
འོན་ཀྱང་ཁོས་དེ་ལྟར་ལྟ་ཙམ་བྱེད་པ་ལས་ངག་ནས་ཅི་ཡང་བཤད་མ་བྱུང་བར་ཁ་ཕར་
གཅུས་ནས་པའེ་ལགས་ལ་ཆང་འདྲེན་བྱས།
“སྲིང་ཆུང་མ། དངོས་གནས་ཡིན་ནམ།”ཝང་ཙུང་གིས་དགའ་བའི་ངང་བཤད།
"དངོས་གནས་ཡིན།" ངས་ཡིད་འོང་གི་འཛུམ་མདངས་སྟོན་བཞིན་ཝང་ཙུང་ལ་
''ཡིན་ན་ཡང་། གཅེན་པོས་ང་ལ་གླ་ཆ་ཅི་ཞིག་སྤྲོད་རྒྱུ་ཡིན་ནམ།”ཞེས་དྲིས།
“སྲིང་ཆུང་མ། ཁྱོད་ཀྱིས་གླ་ཆ་ཅི་འདོད་ཀྱང་གཅེན་པོས་སྤྲོད་ཆོག”
“འོ་ན། ང་ལ་སོ་བཏབ་པའི་ཀུ་ཤུ་གཅིག་གིས་ཆོག”ངས་དེ་ལྟར་བཤད།
''ཨ། ཀུ་ཤུ་ཟ་འདོད་ན་གཅེན་པོས་སིལ་སྡོང་ཡལ་ཀ་ནས་གསར་དུ་བཏོགས་པ་ཞིག་
སྤྲད་ཆོག སོ་བཏབ་ཤུལ་དེ་ཞིམ་པོ་ཡོད་པ་མ་རེད།” ཝང་ཙུང་གིས་ཕལ་ཆེར་ངའི་ནང་
དོན་གོ་བཞིན་མེད་པ་འདྲ། །
“ཝང་ཙུང་། ད་ཁྱེད་རང་དངོས་ནས་བཟི་འདུག དཔལ་ལྷས་ཟེར་བ་ནི་ཀུ་ཤུ་རྟགས་
ཅན་གྱི་ལག་འཁྱེར་ཁ་པར་ཟེར་བཞིན་ཡོད་པ་རེད།”པའེ་ལགས་ཧབ་དགོད་ཅིག་བྱས་པ་
དང་དེ་ལྟར་ངེད་གཉིས་ཀྱི་ཁ་བརྡའི་ཁྲོད་དུ་བསྲེས་བྱུང་། ཡང“ད་ཁྱེད་ཀྱིས་དེ་ལྟར་ཕྲུ་གུ་
ཆུང་ཆུང་ལ་མགོ་བསྐོར་མ་གཏང”ཟེར།
''ཧ་ཧ་ཧ།”ཝང་ཙུང་དེ་ལྟར་གད་མོ་ཆེན་པོ་ཞིག་བགད་ཅིང་། དེ་ནས“ད་ནི་དངོས་
གནས་རྒས་འདུག གཞོན་པ་ཚོའི་སྐད་ཆའི་ནང་དོན་ཡང་གོ་བཞིན་མི་འདུག འོན་ཀྱང་
ང་ནི་དངོས་གནས་ཀུ་ཤུ་གསར་བར་སོ་འདེབས་རྒྱུར་དགའོ”ཟེར།
ཝང་ཙུང་གིས་བོད་ཀྱི་སིལ་སྡོང་མགོ་ནས་སྨིན་པའི་ཀུ་ཤུ་སོ་ཡིས་ཆོད་ཀྱང་ཕོ་བར་
འཇུ་སྟོབས་ཡོད་དམ།”པའེ་ལགས་ཀྱིས་དེ་ལྟར་བཤད།
54



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
“པའེ་ལགས་ཁྱེད་རང་ནོར་འདུག བོད་ཀྱི་ཀུ་ཤུ་ཁྱོད་ཀྱིས་འཇུ་ཐུབ་བཞིན་ཡོད་པ་
མ་ཡིན་ནམ། ཝང་ལགས་ཀྱིས་སུམ་པ་མཛུབ་མོས་སྟོན་ཙམ་བྱས་པ་དང་དེ་ནས“ཁྱོད་
ཀྱིས་ཟོས་ཆོག་ན། ངས་ཀྱང་ཟོས་ཆོག”ཟེར།
''ཝང་ཙུང་། ང་ཚོ་ཀུ་ཤུ་མ་ཡིན། ཁྱོད་ཀྱིས་དེ་ལྟར་གསུངས་ན་མི་འགྲིག སུམ་པས་
དེ་ལྟར་སྐྲ་ལོ་རིང་པོ་སོར་མོས་ཕྱི་ལྟག་ཏུ་ཤད་ཙམ་བྱས་པ་དང་དེ་ནས་ཆང་ཕོར་ཡར་
བཀྱགས་ཏེ་དེ་ལས་ཞལ་རག་མཉེས་པོ་མཆོད་གནང་དང”ཟེར་བ་དང༌། ཕོར་བ་མགོར་
གཡོན་ཙམ་གྱིས་ཤེལ་དཀར་སྟོང་བར་བྱས་སོང་།
སུམ་པ་ལ་བཟི་མདོག་ཏོག་ཙམ་ཡང་མི་འདུག ཁོ་ནི་ནམ་ཡང་འདི་འདྲ་ཞིག་ཡིན་
ཏེ། ཕལ་ཆེར་ཨ་རག་གི་གཤེར་ཁུའི་བཟི་ཁ་དེས་ཁོར་ཐབས་རྩ་བ་ནས་ཡོད་ས་མ་རེད།
ཁོས་སྦི་རག་ལྟེམས་མེར་འཁྱིལ་ཡོད་པའི་ཆང་ཕོར་དེ་མགོར་གཡོན་པ་དང་དེ་ནས་ཐོད་
པར་གཉེར་མདུད་ཅིག་བརྒྱབ་སྟེ་ཆང་ཕོར་དུ་ཡང་བསྐྱར་ཆང་སྣོན་པའི་ཉམས་དེ་མཐོང་
དུས། ངའི་སེམས་སུ་མིང་མེད་པའི་སྐྱུར་ཅིག་ལངས་སོང་། གློག་འོད་རབ་རིབ། སྣང་བ་ཟ་
ཟི། པེ་ཅིང་གི་མཚན་མོའི་གཏིང་ཟབ་ས་ཞིག་ནས་ང་རང་དགའ་བའི་མི་དེས་འདི་ལྟར་ང་
ལ་འབྲེལ་བ་མེད་པའི་མི་རེ་གཉིས་ཤིག་དང་མཉམ་དུ་སྦི་རག་འཐུང་བཞིན་པའི་རྣམ་པ་
འདི་ངའི་སྔོན་ཆད་ཀྱི་རྨི་ལམ་དུ་འཁོར་མ་མྱོང་། ང་ཡར་འབྲོག་གཡུ་མཚོའི་འགྲམ་ནས་
འཚར་ལོངས་བྱུང་བའི་ལོ་ཟླ་དེ་དག་ཏུ་ངའི་གམ་གྱི་སུམ་པ་ཟེར་བའི་ཕོ་གསར་འདི་རྟག་
པར་རྨི་ལམ་དུ་རྨིས་མྱོང་ཡོད་ཅིང་། ཁོར་དགའ་རོགས་བསྒྲིགས་ནས་འཆམ་མཐུན་གྱིས་
འཚོ་བ་རོལ་བ་རྨིས་མྱོང་། དེ་བས་ཀྱང་དེ་དུས་ངས་རང་ཉིད་ཡར་འབྲོག་གཡུ་མཚོའི་
ནང་གི་ཉ་ཞིག་གི་རྣམ་ཤེས་ཡིན་པར་དོགས་སློང་ཅི་ཡང་མ་སྐྱེས་པ་བཞིན། མཚམས་
རེར་སུམ་པ་དང་འབྲེལ་བའི་རྨི་ལམ་དེ་དག་ཀྱང་མངོན་སུམ་ཡིན་པར་འཁྲུལ་ནས་
དགའ་བ་དཔག་མེད་སྐྱེས་མྱོང་། དུས་ད་ལྟ། སུམ་པས་ངའི་བརྩེ་དུང་ལ་ཅི་མི་སྙམ་པའི་
55



གཡུ་དྲུག་དཀར་དཔེ་ཚོགས།
…
.
བཟོ་ལྟ་སྟོན་བཞིན་མངོན་སུམ་དུ་ངའི་གམ་དུ་བསྡད་ནས་སྦི་རག་འཐུང་བའི་རྣམ་པ་
འདི། ངའི་ཉམས་སྣང་ཞིག་ལ་དེ་ནི་རྨི་ལམ་ཞིག་ཡིན་པའི་ཚོར་བ་སྐྱེས་བྱུང་། དེ་ནི་ངས་
རྨི་བཞིན་པའི་རྨི་ལམ་ཞིག་སྟེ། ང་ལ་རྨི་ལམ་དེ་ལས་སད་མི་ཡོང་ངམ་སྙམ་པའི་སེམས་
བྲེལ་ཞིག་སྐྱེས། གང་ལྟར་ཀྱང་། ང་རབ་བེ་རིབ་བེ་ཞིག་རེད། དེ་ནི་འཕྱི་བོ་ཆགས་པས་
གཏི་མུག་གཉིད་ཀྱི་ཉོན་མོངས་སེམས་ངོར་འགོས་ཡོང་བཞིན་ཡོད་པ་ཡིན་ནམ།
སུམ་པས་ཐོད་པར་གཉེར་མདུད་ཟབ་མོ་ཞིག་བརྒྱབ་སྟེ་ཆང་དཀར་དུ་སྦི་རག་སྣོན་
སྐབས། ངའི་སེམས་ལ་སྐྱུར་བྲེང་ཧྲེང་གི་ཚོར་བ་ཞིག་བྱུང་། རྨི་ལམ་ལྟ་བུའི་སུམ་པ། ས་
མཐར་འཁྱམས་པའི་སུམ་པ། རྩེད་ཆས་ལྟ་བུར་གྱུར་པའི་སུམ་པ། ཁྱི་ལྟ་བུར་གྱུར་པའི་
སུམ་པ། ངའི་སྙིང་གི་མི་དེས་སྦི་རག་འཐུང་བཞིན་པེ་ཅིང་གི་མཚན་མོའི་གཏིང་མཐའ་
སྙེག་དུས། ངས་ཁོང་གི་མཐའ་ནས་བསྲུངས་ཏེ་བསྒུགས་ཀྱང་ཁོང་གིས་ཅི་མི་སྙམ་པའི་
བཟོ་ལྟ་བསྟན་ཡོང་།
ང་དེ་ལྟར་སེམས་དོན་དེ་ལ་གཡེང་ནས་སྡོད་དུས། ར་བཟི་གདོང་དམར་ཝང་ཙུང་
གིས་ངའི་གྲུ་མོ་སྒུལ་ཙམ་བྱས་པ་དང་དེ་ནས་“སྲིང་ཆུང་མས་སྒོམ་རྒྱག་བཞིན་ཡོད་དམ།”
ཟེར་ཅིང་། “ཁྱོད་ཀྱི་སྐད་འཕྲིན་ཨང་གྲངས་ལབ་རོགས།”ཞེས་ཁོའི་ཀུ་ཤུ་རྟགས་ཅན་གྱི་
ཁ་པར་དེ་མིག་མདུན་དུ་བཏོན་ཡོང་།
“ཁྱོད་ཀྱིས་ཤོད་དང༌། ངས་ནང་དུ་བཅུག་ཡོང་།”ངས་དེ་ལྟར་རང་གི་ལག་འཁྱེར་
ཡར་བཏོན་ཡོང་བ་ཡིན། །
''ཨ་ཙི། སྲིང་ཆུང་མ། ཁྱོད་ཀྱིས་ཁ་པར་ཀུ་ཤུ་མི་ཉོ་བར་འདི་བེད་སྤྱོད་པ་ནི་ཞེ་ཕངས་
པ་ཞིག་རེད།”ཝང་ཙུང་གིས་ངའི་ལག་འཁྱེར་ལ་མཛུབ་མོས་བཙུགས་ནས་དེ་སྐད་ཟེར།
"ང་ཁྱེད་ནང་བཞིན་ཕྱུག་པོ་མ་ཡིན་པས། ཉོ་བའི་དངུལ་མེད།
“ཁྱོད་ཀྱིས་སྐེ་ཡི་གཟི་རྡོ་དེ་བཙོངས་ན། ཏན་ཏན་ང་ལས་ཕྱུག་པོ་ཆགས་ངེས་རེད།”
56



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
།
ཝང་ཙུང་གིས་ངའི་སྐེ་ཡི་གཟི་རྡོ་དེར་མཛུབ་མོ་བཙུགས་ནས་དེ་ལྟར་ཟེར།
”ངས་འདི་ནམ་ཡང་བཙོང་མི་སྲིད།"
ཅིའི་ཕྱིར།
''གཟི་འདི་ངའི་པཱ་ལགས་ཀྱིས་ང་ལ་བཞག་པ་ཡིན། ངས་དེ་ལྟར་ལན་བཏབ།
བརྒྱད་པ།
པཱ་ལགས་ཀྱི་སྐོར་ལ་ཨ་མར་ཡང་གནས་ཚུལ་གསལ་བོ་ཅི་ཡང་ལབ་རྒྱུ་མི་འདུག
ང་ཕྲུ་གུ་བསམ་མེད་ཡིན་དུས། ་་ངའི་པཱ་ལགས་སུ་རེད་དམ”ཞེས་ཨ་མར་ཡང་ཡང་
དྲིས་པ་ཡིན། ཡིན་ན་ཡང་ཨ་མས་ང་ལ་ཁ་གསལ་གྱིས་ལན་གསལ་བོ་ཞིག་གཏན་ནས་
བཏབ་མ་མྱོང་བས་ངས་མཚམས་རེར“ཨ་མ་ལགས། ངའི་པཱ་ལགས་ཡང་ཡར་འབྲོག་གཡུ་
མཚོའི་ནང་གི་ཉ་ཞིག་ཡིན་ནམ”ཞེས་བྱིས་བློ་འདྲེས་མས་དྲིས་མྱོང་། ཕྱིས་སུ། ཨ་མས་
གཟི་མིག་དགུ་མ་དེ་ངའི་སྐེ་ལ་འདོགས་བཞིན་ཐག་མི་རིང་སའི་ཡར་འབྲོག་གཡུ་མཚོའི་
ཕྱོགས་སུ་རྒྱང་ལྟ་བྱེད་བཞིན་“དཔལ་ལྷ། འདི་རང་གི་པཱ་ལ་གས་ཀྱིས་རང་ལ་བཞག་པའི་
ལེགས་སྐྱེས་རེད”ཟེར་བ་དང“རང་གི་པཱ་ལགས་ནི་ཚོང་དཔོན་ཆེན་མོ་ཞིག་རེད”ཟེར། །
ངས་ཆུང་དུས་སུ་རང་གི་ཐག་རིང་ལ་ཉོ་འཚོང་དུ་ཕྱིན་པའི་པཱ་ལགས་ཕྱིར་ལོག་
པར་རེ་ལྟོས་ཆེན་པོ་བྱས་མྱོང་། སྣང་བ་ཞིག་ལ་ཆུང་ཕྲུ་གུའི་དུས་ཀྱི་ལོ་ཟླ་དེ་དག་ཕལ་
ཆེར་རེ་ལྟོས་ཀྱི་ཁྲོད་ནས་རིམ་གྱིས་རིམ་གྱིས་རྒྱང་ལ་བྱེར་སོང་བ་དང་། ངའི་སྐྱེས་
གཟུགས་ཀྱང་དེ་དང་བསྟུན་ནས་མཐོ་ནས་མཐོ་རུ་གྱུར་སོང་། ཨ་མས་དུས་རྒྱུན་དུ་ནས་
ཆང་བསྙལ་བའི་ལས་ཀའི་གསེང་ནས་ངའི་ཕར་བསྐྱོད་པའི་རྒྱབ་གཟུགས་ལ་ཕྱོགས་ནས་
“གཟུགས་རིང་པོ་དེ་ནི་རང་གི་པཱ་ལགས་དང་འདྲ་པོ་འདུག”ཟེར། ངས་མཚམས་རེར་



གཡུ་དྲུག་དཀར་དཔེ་ཚོགས།
ཨ་མའི་སྐད་ཆ་དེ་དག་ལ་དོགས་སློང་བྱེད་དུས། ཨ་མས་ང་ལ་“གཟི་རང་གི་པཱ་ལགས་
ཀྱི་ཡིན་པ་བདེན་ཤ་སྟག་ཡིན། འདི་ངས་རང་ལ་མགོ་བསྐོར་བཏང་མེད”ཟེར། དེ་དུས་
ང་རང་མོ་ལོ་བཅོ་ལྔར་ཟིན་ཡོད། ང་དང་ཨ་མ་གཉིས་ཀྱི་བར་དུ་ཡང་སྐད་ཆ་གང་ལབ་
ན་ཡང་ད་ནི་ཨ་མ་དང་ཕྲུ་གུའི་བར་གྱི་གླེང་གཞི་ལས་བརྒལ་ཏེ་བུད་མེད་གཉིས་ཀྱི་ཁ་
བརྡར་གྱུར་ཡོད།
'''ཨ་མ་ལགས། ངའི་པཱ་ལགས་དངོས་གནས་སུ་རེད་དམ།”ངས་ལོ་དེར་དེ་ལྟར་དྲིས། །
''དཔལ་ལྷ། ད་ནི་རང་སྐྱེས་སའི་གད་སྐྱིབས་དེ་མཚོ་ཆུས་བསྣུབས་འདུག”ཨ་མས་དེ་
ལྟར་ངའི་དྲི་བར་གཡོལ་ནས་ལན་གཞན་ཞིག་བཏབ་ཡོང་། །
"ངའི་པཱ་ལགས་ཀྱང་གཅུང་པོ་དཔལ་རྣམ་གྱི་པཱ་བསོད་ཚེ་རེད་དམ། ངས་ཨ་མར་
སྙད་རྐོ་བའི་ཚུལ་གྱིས་དེ་ལྟར་དྲིས།
ཁ་ཚུམས་ཤིག”ཨ་མས་ཁྱིམ་གྱི་སྒོ་རའི་ཕྱོགས་སུ་མིག་མྱུལ་ཞིག་བྱས་པ་དང་། ངའི་
པྲ་ཆལ་གྱི་གཅུང་པོ་སྒོ་རའི་ཕྱོགས་སུ་ཕྲུ་གུ་ཁ་ཤས་དང་ལྷན་དུ་འུར་སྐད་སྒྲོག་བཞིན་
རིང་དུ་ཕྱིན་པ་མཐོང་ནས“རྗེས་མར་དཔལ་རྣམ་ཡོད་ས་ནས་དེ་ལྟར་མ་ཟེར་ཨང”ཟེར་
ཅིང་། དེ་ནས་ངས་ནས་ཆང་ཁམ་པ་དེ་ཚོ་ཡག་པོ་བསྙལ་འདུག་གམ་ལྟ་ཡོང་”ཞེས་ངེད་
ཚང་གི་ནས་ཆང་བསྙལ་ཡོད་པའི་ཁང་མིག་དེའི་ཕྱོགས་སུ་བསྐྱོད་དེ་ང་ལ་ཁ་ཡ་མི་བྱེད།
མཚོ་ངོས་ནས་ལྡང་ཡོང་བའི་རླུང་གིས་ངའི་ཨ་མའི་པང་གདན་ཚི་དྲེགས་ཀྱིས་ཟིན་ཡོད་
པ་དེ་བསྐྱོད་ཙམ་བསྐྱོད་ཙམ་བྱས་སོང་། མོ་ཕར་བསྐྱོད་པའི་རྒྱབ་གཟུགས་ལ་ལྟ་བཞིན་
ངའི་སེམས་སུ་ད་ནི་རང་གི་ཨ་མ་ཡང་རྒས་བཞིན་འདུག་སྙམ། ལོ་ཟླ་ཟེར་བ་འདི་ཁུར་བོ་
ཞིག་ཡིན་ནམ། མི་ཚེ་ཟེར་བ་འདི་ནི་བཞུད་ལམ་ཞིག་ཡིན་ནམ། ཨ་མས་ཁུར་བོ་ཁུར་ཏེ་
ལམ་དུ་བསྐྱོད་དུས་དེ་ནི་ལྕི་ནས་ལྕི་རུ་འགྲོ་བཞིན་ཡོད་པ་འདྲ། མོ་ཕར་བསྐྱོད་པའི་རྒྱབ་
གཟུགས་ལ་རྒས་མདོག་ཤར་འདུག
58



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
''ཨ་མ། ཁྱེད་རང་གིས་ནས་ཆང་བསྙལ་དོན་ར་བཟི་བསོད་ཚེ་ཡི་ཆེད་དུ་ཡིན་ནམ།
ངས་དེ་ལྟར་ཨ་མའི་རྒྱབ་གཟུགས་ལ་ལྟ་བཞིན་ཀྱལ་ཀའི་ཚུལ་དུ་བཤད།
“ད་ནི་བུ་མོ་དཔལ་ལྷ་ཆེན་པོ་ཆགས་པས། ཨ་མར་ཡང་སྙད་རྐོ་ཤེས་འདུག” ཨ་མ་ཁ་
ཕྱིར་འཁོར་ནས་དེ་ལྟར་ཟེར།
''ཨ་མ། ཁྱེད་རང་བསོད་ཚེ་ལ་དགའ་ན་ཁོང་ཁྱིམ་དུ་བསུས་དང་། ད་ནི་ངའི་
པཱ་ལགས་ཕྱིར་ཡོང་གི་མེད་པ་འདྲ། ངས་ནན་ཏན་གྱིས་དེ་ལྟར་བཤད་པ་ན། ཨ་མས་
དབུགས་རིང་ཞིག་ཕྱུང་བ་དང་ལག་པས་པང་གདན་གྱི་ཐོག་ལ་རྡེབ་ནས་ཐལ་རྡུལ་
དཀྲུགས་ཙམ་བྱས་ནས“རང་ད་དུང་ལོ་ཆུང་བས་ཧ་མི་གོ རྗེས་མ་རང་ལ་ཁྱོ་ག་ཡོད་ན་
གཞི་ནས་ཧ་གོ་ཡོང་ངེས།”ཟེར་ཏེ་ཁང་མིག་ཏུ་འཛུལ་སོང་།
ཨ་མས་དེ་ལྟར་ཟེར་མོད། ཡིན་ན་ཡང་ངས་རང་ཉིད་ལོ་ཆུང་ཆུང་ཞིག་ཡིན་པར་
གཏན་ནས་བསམས་མེད། ངས་རང་ཉིད་ལོ་བཅོ་ལྔར་ཟིན་པས། ད་ནི་མི་དར་མ་ཞིག་ཏུ་
གྱུར་སོང་སྙམ། ང་སྣ་དཀར་རྩེ་སློབ་ཆུང་ནས་ཕྱིར་ཐོན་ཏེ་ཨ་མར་ལག་རོགས་བྱས་པ་དང་།
གཅུང་པོ་དཔལ་རྣམ་སྙོར་སྐྱོང་བྱས་པ་ཡིན། ལོ་དེ་དག་ཏུ་ངའི་ཨ་མར་གྲུམ་བུའི་ནད་
བྱུང་ནས་རྐང་ལག་གི་ལྷུ་ཚིགས་རེ་རེ་སྐྲང་སྟེ་ངལ་རྩོལ་མང་པོ་བྱེད་མི་ཐུབ། ཨ་མས་དུས་
རྒྱུན་དུ་མོར་ནད་དེ་བྱུང་བ་ནི་ཀླུ་ཡིས་གནོད་བཞིན་ཡོད་པ་རེད་ཟེར། མོས་ཀླུ་དེ་ནི་ཡར་
འབྲོག་གཡུ་མཚོའི་ནང་དུ་གནས་ཡོད་པ་རེད་ཟེར། །
“ངས་ཁྱོད་མཚོ་འགྲམ་གྱི་གད་སྐྱིབས་དེ་ནས་བཙའ་དུས་མངལ་ཁྲག་གིས་མཚོ་ལ་
གྲིབ་བཟོས་སོང་། དེ་ནས་ང་ལ་ནད་འདི་བྱུང་བ་རེད།” ཨ་མས་དེ་ལྟར་ཟེར། །
"ང་ཁྱིམ་ནས་མི་བཙའ་བར་མཚོ་འགྲམ་དུ་བཙའ་དོན་ཅི་ཡིན་ནམ།” ངས་དེ་ལྟར་
དྲིས། །
“ཉིན་དེ་དྲུག་པའི་ཚེས་པ་བཞི་རེད།" ཨ་མས་དེ་ལྟར་ཟེར་བ་དང་“ཁྱོད་ཀྱི་པཱ་ལགས་
59



བ7དཀར
གཡུ་དྲུག་དཀར་དཔེ་ཚོགས།
ཀྱིས་ཉིན་དེར་ཁོ་སླེབས་ཡོང་ཟེར་བ་དང་། གད་སྐྱིབས་དེ་ནས་འཛོམས་ཆད་བཞག་ཡོད་
པས། ང་ཁོར་སྒུག་ཏུ་ཕྱིན་པ་ཡིན། ཡིན་ན་ཡང་ཁྱོད་ཀྱིས་མངལ་ནས་གློ་བུར་དུ་ང་ལ་ན་
ཟུག་བསླངས་ཡོང་བས…" ཨ་མས་དེ་ལྟར་བཤད། །
ལོ་དེར། ཕལ་ཆེར་ངའི་ཨ་མས་སྐེ་ལ་གཟི་མིག་དགུ་མ་དེ་བཏགས་ནས་མཚོ་འགྲམ་
གྱི་ལམ་ཁའི་གད་པ་ཞིག་གི་ཁ་ནས་ངའི་པཱ་ལགས་ཀྱིས་གམ་པ་ལ་མོ་བརྒྱབ་སྟེ་ལོག་ཡོང་
བར་བསྒུགས་ན་ཡང་། མི་དེ་དུས་ཆད་བཞིན་ལོག་ཡོང་རྒྱུ་མ་བྱུང་། དེ་ནས་བཟུང་ངའི་ཨ་
མས་མི་ལོ་མང་པོར་རེ་ལྟོས་བྱས། ཕྱིས་སུ་ངས་ཀྱང་དེ་ལྟར་རེ་ལྟོས་བྱས། ཡིན་ན་ཡང་། མི་
དེ་ད་ལྟའི་བར་དུ་ལོག་རྒྱུ་མ་བྱུང་། །
མཚན་མོ་དེར། ང་ཚོ”ལྷ་སའི་ཉི་འོད”ནས་ཐོན་ཡོང་བ་དང་། ང་གཅིག་པུ་གྲོགས་
མེད་ཁེར་རྐྱང་དུ་མཚན་ལམ་བརྒྱུད་ནས་མལ་ཁང་དུ་ལོག་དུས་ངས་རང་གི་སྐེ་ཡི་གཟི་
མིག་དགུ་མ་དེར་རེག་ཙམ་རེག་ཙམ་བྱས་པ་ཡིན། ལམ་གློག་མག་མོག་གི་འོག་ནས་གཟི་
ཡི་མིག་དེ་དག་རབ་རིབ་ཙམ་ལས་མི་མཐོང་། །
གང་ལྟར་ཀྱང་། མཚན་མོ་དེར་ངའི་སེམས་པ་སྐྱིད་པོ་ཞིག་ཁྱོན་ནས་བྱུང་མ་སོང་། །
སྔོན་ཏག་ཏག་ལ། སུམ་པས་པའེ་ལགས་སྐྱོར་བ་དང་གླ་གཏོང་ཞིག་བཀག་ནས་པེ་
ཅིང་གི་མུན་པའི་ཁྲོད་དུ་ཡལ་སོང་། ང་ཚོ་ལྷ་སའི་ཉི་འོད”ནས་ཕྱི་རུ་ཐོན་དུས། སུམ་པས་
ང་ལ”དཔལ་ལྷ། གཡུ་སྒྲོན་ལོག་ཚར་བ་རེད་དམ།”ཟེར་བ་དང“ཁྱོད་གཅིག་པུ་འགྲོ་བར་
ཞེད་དམ།”ཞེས་འདྲི།
ང་ཞེད་ས་རེད། རང་གིས་ང་ཉལ་ཁང་གི་སྒོ་ནང་དུ་བསྐྱལ་ན་འགྲིག་གི་རེད་པས།”
ངས་དེ་ལྟར་བཤད། །
“ཞེད་དགོས་པ་མ་རེད། ལམ་སྒྲོན་ཡོད་པ་རེད།“སུམ་པས་དེ་ལྟར་ཟེར་བ་དང“པའེ་
ལགས་ར་བཟི་འདུག་པས་ངས་མོ་སྐྱེལ་དགོས”ཟེར། པའེ་ལགས་ནི་སུམ་པའི་དཔུང་པར་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། -
འབྱར་ནས་འཁྱར་འཁྱོར་བྱེད་ཅིང་། ངག་ནས“མ་སྐྱེས་ཨ་མའི་ཞལ་རས། །ཡིད་ལ་འཁོར་
འཁོར་བྱས་བྱུང་། །”ཞེས་ལྡབ་ལྡིབ་ཀྱིས་ལེན་པ་དང་དེ་ནས”སུམ་པ། ཁྱོད་ཀྱིས་དོ་ནུབ་ཨ་
ཅག་ལ་གཞས་གཏོང་རྒྱུའི་ཁ་དན་བཞག་ཡོད་པ་མིན་ནམ། ད་ནི་ལོག་འགྲོ་ཟེར།
“སྲིང་ཆུང་མ། ངས་ཁྱེད་རང་བསྐྱལ་ན་ཅི་འདྲ་རེད།”ཝང་ཙུང་གིས་དེ་ལྟར་བཤད་
ཡོང་ན་ཡང་སུམ་པས་ང་ལ་བོད་སྐད་ཀྱིས “ཁྱོད་ཀྱིས་མི་འདི་རིགས་ལ་འགྲོ་འོང་མ་བྱེད།”
ཟེར་བ་དང་། ངའི་རྒྱབ་ནས་འདེད་ཙམ་བྱས་ཏེ་ད་ལོག་རྒྱུགས་ཤིག”ཟེར།
ངས་སུམ་པར་ཁ་ལན་ཞིག་སློག་རྩིས་བྱས་མོད། ཏག་ཏག་གླ་གཏོང་ཞིག་སླེབས་བྱུང་
བས་ཁོས་པའེ་ལགས་བསྐྱོར་ནས་འཁོར་སྒམ་དུ་འཛུལ་སོང་བ་དང་། སྒོ་གཏན་པའི་ཁྲོག་
སྒྲ་ཞིག་དང་ལྷན་དུ་གླ་གཏོང་མདུན་ཕྱོགས་སུ་ཤར་རེར་བུད་སོང་།
ངས་གླ་གཏོང་གི་རྒྱབ་ལ་མིག་སྐྱེལ་ཡུད་ཙམ་བྱས། དེའི་རྐུབ་ཏུ་གློག་དམར་པོ་ཞིག་
སྦར་བཞིན་རིམ་གྱིས་ལམ་གྱི་བཞི་མདོ་ནས་ཡལ་སོང་། ཝང་ཙུང་ཟེར་བ་དེ་ལམ་འགྲམ་
གྱི་ལྗོན་ཤིང་གི་འགྲམ་དུ་མར་སྒུར་ནས་རོ་སྐྱུགས་བྱེད་བཞིན་འདུག་ཅིང་མཚན་གྱི་རླུང་
ནང་དུ་དེ་མ་ཐག་ཨ་རག་གི་སྐྱུགས་དྲི་སྐྱུར་བོ་ཞིག་ཐུལ་ཡོང་།
ང་གློག་སྒྲོན་མག་མོག་གི་འོག་ནས་ལམ་འགྲམ་གྱི་མི་འགྲུལ་བགྲོད་ལམ་དེ་བརྒྱུད་
དེ་མལ་ཁང་གི་ཕྱོགས་སུ་བསྐྱོད། ངའི་མིག་ནང་དུ་མཆི་ཞག་འགོག་མེད་དུ་འཁོར་ཡོང་།
ངས་ཨམ་གཙིགས་བསྡམས་ནས་མཆི་མ་མིག་ཀོང་དུ་བཀག་ན་ཡང་དེ་ནི་ཕྲེང་ཐག་
ཆད་པའི་ཕྲེང་རྡོག་བཞིན་མཁུར་ཚོས་ངོས་སུ་ཐར་ཐོར་དུ་འགྲིལ་ཡོང་། མཚམས་རེར་
རླངས་འཁོར་རེ་གཉིས་ཤུ་སྒྲ་དང་བཅས་ལམ་ནང་ནས་མདུན་དུ་རྒྱུགས་བཞིན་འདུག་
ཅིང་། ངེས་མེད་དུ་ལྡང་ཡོང་བའི་འཐོར་རླུང་ཞིག་གིས་ཀྱང་ལམ་ནང་གི་འགྱིག་ཁུག་
སྟོང་བ་ཞིག་ཤག་ཤོག་ཏུ་ཁུར་ནས་མདུན་ལ་བུད་སོང་། དེ་ལྟར་ཡོད་ཚད་མདུན་དུ་བསྐྱོད་
བཞིན་འདུག ངའི་སྣང་བ་ཞིག་ལ་རང་གཅིག་པུ་ཤུལ་དུ་ལུས་འདུག པེ་ཅིང་གི་མཚན་
61



གཡུ་དྲུག་དཀར་དཔེ་ཚོགས།
མོ་ནི་མུན་པའི་རྒྱབ་ལྗོངས་ཅན་གྱི་གར་སྟེགས་ཤིག་རེད། གར་སྟེགས་སུ་ད་ནི་ཟང་ཟིང་
གི་འཁྲབ་སྟོན་དེ་དག་མཇུག་རྫོགས་ཚར་བ་འདྲ། གློག་སྒྲོན་དེ་དག་ཀྱང་དེ་ལྟར་འོད་ཟ་
ཟི་ཞིག་འཕྲོ་བཞིན་འདུག འཁྲབ་སྟོན་པ་དག་ད་ནི་སོ་སོའི་གནས་མལ་དུ་ལོག་ཚར། ང་
ཡང་གཅིག་པུ་དེ་ལྟར་མལ་ཁང་དུ་ལོག་པ་ཡིན།
ལོ་ཁ་ཤས་ཀྱི་ཡར་སྔོན་ནམ། ཡང་ན་དེ་བས་ཀྱང་སྔ་བའི་ཡར་སྔོན་དུ་ངས་རང་ཉིད་
འདི་ལྟར་གྲོང་ཁྱེར་གྱི་ནམ་དཀྱིལ་ཞིག་ལ་གནས་མལ་དུ་ལོག་མཁན་ཞིག་ཡིན་པ་ཡིད་
ལ་གཏན་ནས་འཆར་མ་མྱོང་། ང་ནི་ཡར་འབྲོག་གཡུ་མཚོའི་འགྲམ་གྱི་བུ་མོ་ཞིག་སྟེ། རྨི་
ལམ་དུ་རང་ཉིད་མཚོ་ནང་གི་ཉ་ཞིག་ཏུ་གྱུར་པ་རྨིས་མཁན་གྱི་བུ་མོ་དེ་ཡིན།
ང་དེ་ལྟར་ལམ་དུ་བསྐྱོད་དུས། ལག་འཁྱེར་གྱི་དྲིལ་སྒྲ་གྲགས་བྱུང་། །
ངས་དེ་སུམ་པ་ཡིན་རྒྱུ་རེད་བསམས་ནས་ཨང་གྲངས་ལ་ལྟ་ཙམ་ཡང་མ་བྱས་པར་དེ་
མ་ཐག་ཁ་ཕྱེས་པ་ན“ཁྱོད་ཀྱང་གཉིད་མེད་དམ”ཞེས་བཤད་མཁན་ཞིག་བྱུང་། དེ་ནི་རྣམ་
གྲོལ་གྱི་སྐད་རེད། །
རང་ཡང་གཉིད་ཁུག་མེད་པ་མ་རེད་པས།“ ངས་དེ་ལྟར་ལྡོག་འདྲི་བྱས། །
དཔལ་ལྷ། ང་ལ་རྐུན་མ་ཤོར་འདུག”རྣམ་གྲོལ་གྱིས་དེ་ལྟར་ཟེར། །
ཨ། ག་རེ་བརྐུས་འདུག་གས།”ང་ལ་སེམས་ཁུར་ཅིག་སྐྱེས་བྱུང་།
"ངའི་སེམས་རྐུ་ལ་ཤོར་སོང་། རྐུ་མཁན་ཁྱོད་རེད།“ངས་ཁ་པར་ལས་རྣམ་གྲོལ་གྱི་
དགོད་སྒྲ་ཐོས་བྱུང༌། །
རྣམ་གྲོལ། སྐུ་མཁྱེན། ད་ལྟ་ང་ལ་དེ་འདྲ་མ་ཟེར། ང་རབ་རིབ་ཅིག་རེད། ངས་ཅི་
ཡང་བསམ་མི་འདོད།“ངས་དེ་ལྟར་བཤད་པ་ན། རྣམ་གྲོལ་གྱིས“གཉིད་གོང་ནས་སད་ན་
རབ་རིབ་ཅིག་ཡིན་རྒྱུ་རེད། གཉིད་སྐྱིད་ཨང”ཟེར་བ་དང་ཁ་པར་གྱི་སྒོ་བརྒྱབ་བྱུང་།
62



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དགུ་པ།
གཡུ་སྒྲོན་གཉིད་ཁུག་མི་འདུག
མོ་སྟེང་ཀའི་མལ་ཁྲིའི་ཐོག་ནས་ཁ་སྦུབ་ཏུ་ཉལ་ཏེ་ཀུ་ཤུ་རྟགས་ཅན་གྱི་ལག་འཁྱེར་
ནང་ནས་ལྷོ་ཁོ་རེ་ཡའི་མུ་འབྲེལ་བརྙན་འཕྲིན་ལ་ལྟ་བཞིན་བསྡད་འདུག མི་བཞི་ཉལ་
ཡོད་པའི་མལ་ཁང་དུ་འཁྱག་རླུང་གི་ཚབ་ཏུ་གློག་གི་རླུང་འཁོར་དེ་ཉི་དགའ་མེ་ཏོག་གི་
མགོ་དང་འདྲ་བར་མལ་གོས་སྲབ་མོ་སྒྲོན་པའི་བུ་མོ་ཚོའི་ཕྱོགས་སུ་སྐེ་དེ་ཡང་ཡང་གཅུ་
ཞིང་། མཚམས་རེར་གཡུ་སྒྲོན་གྱི་ཕྲག་རྒྱབ་ཏུ་དཔྱངས་ཡོད་པའི་སྐྲ་ལོ་ནག་པོ་འཕྱོ་ཙམ་
འཕྱོ་ཙམ་བྱེད།
གཡུ་སྒྲོན་གྱིས་རྣ་ནང་ནས་ཉན་བྱེད་མར་ལེན་བཞིན་སྐད་ཤུགས་ཆུང་ངུས”འགྲོ་
ཟེར་ན་མི་འགྲོ་བར། ད་ནི་རང་སྡུག་རང་གིས་ཉོས་པ་མིན་ནམ”ཟེར་བ་དང”ངས་ལེའུ་སོ་
གཅིག་པར་བལྟས་ཚར་སོང་ཟེར། ཉིན་འདི་དག་ཏུ། ང་དང་གཡུ་སྒྲོན་གྱིས་མཚན་མོ་རེ་
རེར་མོའི་མལ་ཁྲིའི་ཐོག་ནས་ལྷོ་ཁོ་རེ་ཡའི་མུ་འབྲེལ་བརྙན་འཕྲིན་ཟློས་གར《ང་ཁྱེད་ལ་
དགའ》ཟེར་བ་ཞིག་ལ་མཉམ་དུ་ལྟ་བཞིན་ཡོད། །
ངས་མོར་ལན་མ་བཏབ་པར་ཁྲུས་ཁང་དུ་སོང་ནས་ཁ་བཀྲུ་ལག་བཤལ་བྱས། འཁྲབ་
སྟོན་གྱི་ཆེད་དུ་གདོང་ལ་བསྐུས་པའི་འབྱར་བག་ཅན་གྱི་རྩི་དེ་དག་དང་དེའི་ཐོག་ཏུ་
བརྒྱབ་པའི་གྲོ་ཕྱེ་དང་མཚུངས་པའི་དཀར་ཕྱེ་དེ་དག ད་དུང་མཁུར་ཚོས་སུ་ཕབ་པའི་
མདོག་གློ་དམར་གྱི་ཚོས་མདོག་དེ། མཆུ་སྒྲོས་སུ་བསྐུས་པའི་དམར་རྩི། རྫི་མའི་སྤུ་ཉག་རེ་
རེར་བསྐུས་པའི་རྩི་ནག་པོ་དང་སྨིན་མའི་གསེབ་ཏུ་བྲིས་པའི་རི་མོ་སྟེ། ལམ་བར་དུ་མིག་
ཆུ་བཏོན་པས་རྫི་མའི་ངོས་ཀྱི་རྩི་ནག་པོ་དེ་མར་བཞུར་ནས་ངའི་གདོང་ལ་ནག་ནོག་གི་
རི་མོ་ཕབ་འདུག ངས་དེ་དག་རེ་རེ་བཞིན་གཙང་མར་བཀྲུས་པ་ན། ཁ་གཏད་ཀྱི་མེ་ལོང་
63



གཡུ་དྲུག་དཀར་དཔེ་ཚོགས།
ལས་རིམ་གྱིས་ང་རང་གི་ངོ་གདོང་རྣལ་མ་སླར་སོས་བྱུང༌།
མལ་ཁྲིའི་ཐོག་ནས་ལྗིད་ཏིག་གེར་གན་རྐྱལ་དུ་ཉལ་དུས་གཡུ་སྒྲོན་གྱིས་སྟེང་ཐོག་
ནས་མགོ་བོ་ཐུར་དུ་དཔྱངས་ཏེ་“ཡར་ཤོག་དང་། མཉམ་དུ་ལྟ་ཡོང”ཟེར།
“ངའི་སེམས་ཁྱོན་ནས་སྐྱིད་པོ་མི་འདུག”ངས་དེ་ལྟར་བཤད།
"ད་དུང་སུམ་པའི་དོན་དུ་རླུང་ལངས་བཞིན་ཡོད་དམ།” གཡུ་སྒྲོན་གྱིས་སྐད་ཤུགས་
ཆུང་ངུས་ང་ལ“ཁོ་པའེ་ལགས་ཀྱིས་ཁྲིད་སོང་བ་ངེས་གཏན་རེད།”ཟེར། གཡུ་སྒྲོན་གྱིས་
སུམ་པས་པའེ་ལགས་བསྐྱལ་སོང་མི་ཟེར་བར་པའེ་ལགས་ཀྱིས་སུམ་པ་ཁྲིད་སོང་ཟེར།
མོའི་སྐད་ཆ་འདིའི་ལྟག་རྒྱབ་ཏུ་སུམ་པ་སྔར་བཞིན་ཁྱི་ལྟ་བུ་ཞིག་ཡིན་པའི་དཔེ་འཇོག་དེ་
བསྐུངས་འདུག །
“བདག་པོ་སླེབས་ཐེངས་རེར་ཁོ་དེ་ལྟར་ཁྱི་བཞིན་ཁྲིད་འགྲོ་བ་རེད།”གཡུ་སྒྲོན་གྱིས་
མུ་མཐུད་དུ་དེ་ལྟར་ཁ་གསལ་གྱིས་ལབ་བྱུང་།
ངེད་གཉིས་ཀྱིས་བརྙན་འཕྲིན་ཟློས་གར་ལ་མི་བལྟ་བར་ཁ་བརྡ་བྱས་ན་ཆོག་
གམ།”ངས་དེ་ལྟར་སྐད་ཤུགས་ཆུང་ངུས་བཤད་པ་ན། གཡུ་སྒྲོན་གྱིས་གོང་མཛུབ་གྱེན་དུ་
བསླངས་ཏེ་ཁ་རུ་བཙུགས་ནས་སྐད་ཆ་མ་བཤད་ཟེར་བའི་བཟོ་བསྟན་ཡོང་བ་དང་། དེ་
ནས་གོང་མཛུབ་དེ་ནང་དུ་འགུག་བཞིན་ཡར་ཤོག་ཟེར་བའི་ཉམས་བསྟན་ཡོང་། མལ་
ཁང་དུ་ལས་གྲོགས་གཞན་པ་ཡང་ཉལ་ཡོད་པས་ངེད་གཉིས་ཀྱིས་ཁོ་ཚོའི་གཉིད་ལ་བར་
ཆད་བཟོ་ཡོང་བར་སེམས་ཁྲེལ་བྱས།
དེ་ནས། ང་རང་གི་མལ་ཁྲི་ནས་ཡར་ལངས་ཏེ་སྐས་རྐང་དེ་ལ་སྤོ་བཞིན་ཡར་འགོས་
ཏེ་གཡུ་སྒྲོན་དང་མཉམ་དུ་ཉལ་བ་ཡིན།
མལ་སའི་ནང་ནས་ངས་གཡུ་སྒྲོན་གྱི་རྣ་རྩར སུམ་པ་དང་པའེ་ལགས་ཀྱི་འབྲེལ་བ་
དངོས་གནས་གཅེན་གཅུང་རེད་དམ།”ཞེས་དྲིས།
64



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། ས་ག་
“ཁོ་གཉིས་གཅེན་གཅུང་གི་འབྲེལ་བ་ཡིན་ན། ངེད་གཉིས་ལཱ་ལཱའི་འབྲེལ་བ་ཡིན་
པ་ཁས་བླངས་པ་དང་ཁྱད་མེད།”ཟེར་ཅིང་། དགོད་བཞིན་དུ་ལག་པས་ངའི་ནུ་འབུར་
འཕུར་མཉེད་བྱ་རྩིས་ཀྱི་བཟོ་ལྟ་ཞིག་བསྟན་ཡོང་། ལཱ་ལཱ་ཟེར་བ་ནི་མཚན་མཐུན་དགའ་
རོགས་བསྒྲིགས་པ་ཟེར་བ་དེ་རེད། ང་པེ་ཅིང་དུ་མ་ཡོང་སྔོན་ལ་ངས་ཐ་སྙད་འདི་འདྲ་
དང་དོན་འདི་འདྲ་འཇིག་རྟེན་འདིར་ཡོད་པ་གོ་མ་མྱོང་། ཡིན་ན་ཡང་། ང་དང་གཡུ་སྒྲོན་
མཚམས་རེར་མོའི་ཉལ་ཁྲིའི་ཐོག་ནས་ཉལ་ཏེ་ཁ་པར་ལས་བརྙན་འཕྲིན་ཟློས་གར་ལ་ལྟ་
སྐབས་ཉལ་གྲོགས་གཞན་དག་གིས“ཁྱེད་གཉིས་ལཱ་ལཱ་ཡིན་ནམ”ཟེར།
“སུམ་པའི་ཆེད་བསྒྲིགས་འོད་སྡེར་པར་བསྐྲུན་བྱས་པའི་འགྲོ་སོང་ཚང་མ་པའེ་
ལགས་ཀྱིས་བཏང་བ་རེད།" གཡུ་སྒྲོན་གྱིས་དེ་ལྟར་བཤད་ཡོང་བ་དང་“དོན་དམ་དུ་པའེ་
ལགས་དང་སུམ་པ་ནི་འགྲོགས་བཟང་རེད།”ཟེར།
ངས་འགྲོགས་བཟང་ཟེར་བ་དེ་ཅི་ཡིན་ཧ་མི་གོ དེ་ནི་དགའ་རོགས་ཡིན་ནམ། གལ་
ཏེ་དེ་ལྟར་ཡིན་ན་སུམ་པ་དང་པའེ་ལགས་ཟེར་བ་དེ་གཉིས་ཀྱི་བར་དུ་ལོ་གྲངས་ལ་ཆེ་
ཆུང་མང་ཙམ་ཡོད་པས་རུང་ངམ་སྙམ། འགྲོགས་བཟང་ཟེར་བ་ནི་དགའ་གྲོགས་མ་ཡིན།
ཉལ་གྲོགས་ཙམ་རེད།“གཡུ་སྒྲོན་གྱིས་ངའི་རྨོངས་འཐོམ་ཚོར་བ་ལྟར་དེ་ལྟར་ཟེར་བ་དང་།
དེ་ནས“སུམ་པ་འགྲོགས་བཟང་འཚོལ་རྒྱུར་དགའ་བ་ལས་དགའ་གྲོགས་བསྒྲིག་རྒྱུར་མི་
དགའ”ཟེར།
“འོ་ན། པའེ་ལགས་ལ་ཁྱོ་ག་མེད་པ་རེད་པས།”
“ཧ་གོ་མ་སོང་། དཔལ་ལྷ། འགྲོགས་བཟང་ཟེར་བ་དེ་ཉལ་གྲོགས་ཙམ་ཡིན་པས། ཁྱོ་
ག་ཡོད་མེད་ལ་འབྲེལ་བ་ཡོད་པ་མ་རེད།
“འོ།“ ངས་དེ་ལྟར་ཧ་གོ་སོང་བའི་ཚུལ་གྱིས་སྐད་ཅིག་ཕྱུང་བ་དང་། “ང་སུམ་པས་
རང་གི་འགྲོགས་བཟང་ཙམ་ལ་བརྩིས་ན་འགྲིག”ཅེས་བཤད།
65



གཡུ་དྲུག་དཀར་དཔེ་ཚོགས།
''སུམ་པའི་འགྲོགས་བཟང་བྱེད་འདོད་ན་ཕྱུག་པོ་ཡིན་དགོས་པ་རེད།“གཡུ་སྒྲོན་
གྱིས་དེ་ལྟར་ཟེར་བ་དང་ཡང་ངའི་སྐེ་ཡི་གཟི་རྡོ་དེ་ལ་རེག་བཞིན།“ཁྱོད་ཀྱིས་གཟི་རྡོ་འདི་
བཙོངས་ན་ཕལ་ཆེར་ཁོའི་འགྲོགས་བཟང་ཆགས་ཐུབ་རྒྱུ་རེད།”ཅེས་པྲ་ཆལ་གྱིས་དགོད་
ཙམ་བྱས་ཤིང་། ་་ད་ནི་སུམ་པའི་སྐོར་མི་བཤད། སུན་པ་ལ་ཨང”ཟེར།
ཁྱོད་ཀྱང་སུམ་པའི་འགྲོགས་བཟང་བྱས་མྱོང་ངམ།”ངས་ཀྱང་དེ་ལྟར་མ་རབས་
བཤད་པ་ཡིན། །
སུན་པ་ལ། ད་མི་བཤད།” གཡུ་སྒྲོན་གྱིས་དེ་ལྟར་བཤད་ནས་ཁ་སྦུབས་སུ་བསྡད་པ་
དང་སྒེའུ་ཁུང་གི་ཡོལ་རས་ཕར་འདེད་ཙམ་བྱས་ཏེ“གྲོང་ཁྱེར་གྱི་མཚན་ལྗོངས་འདི་སྐྱིད་
པ་ལ་ཨང”ཟེར། ཐོག་བརྩེགས་ཉེར་བཞི་བའི་ཁང་མིག་འདིའི་སྒེའུ་ཁུང་ལས་པེ་ཅིང་
གི་མཚན་ལྗོངས་མིག་འོག་ཏུ་བསྡུ་ཐུབ་པ་འདྲ། ནམ་འཕྱི་བོ་ཆགས་ཡོད་ན་ཡང་མིག་
འོག་གི་པེ་ཅིང་གློག་སྒྲོན་གྱིས་བརྒྱན་འདུག ཉེ་རིང་གི་མཐོ་དམའ་མི་མཉམ་པའི་ཁང་
བརྩེགས་དེ་དག་གི་སྒེའུ་ཁུང་དུ་གློག་འོད་རབ་རིབ་རེ་འཕྲོ་ཡོང་བ་དང༌། དེ་ནི་ཁྱིམ་ཟེར་
བའི་གནས་མལ་རེ་རེ་ཡིན་ངེས་ཏེ། དེ་རུ་མི་གང་མང་གིས་མི་ཚེ་ཟེར་བའི་གཏམ་རྒྱུད་
ཅིག་འབྲི་བཞིན་ཡོད་ངེས་ལ་འཚོ་བ་ཟེར་བའི་ཟློས་གར་ཞིག་འཁྲབ་བཞིན་ཡོད་ངེས། དེ་
ལས་ལྡོག་སྟེ་ང་དང་གཡུ་སྒྲོན་ལྟ་བུ་ནི་གྲོང་ཁྱེར་ཆེན་པོ་འདི་རུ་དེ་ལྟ་བུའི་ཁྱིམ་མེད་པའི་
ལྡོམ་པོ་ཞིག་ཡིན་ཏེ། ང་ཚོའི་འཚོ་བ་ནི་འཁྱམ་པོའི་ཟློས་གར་ལྟ་བུ་ཞིག་ཡིན་ཅིང་། ངས་
ཟློས་གར་གྱི་ནང་ནས་ཞབས་བྲོ་འཁྲབ་བཞིན་ཡོད། །
"ཁང་མིག་དེ་དག་གི་ཁྲོད་དུ་ང་ལ་ཡང་ཁྱིམ་ཟེར་བ་ཞིག་ཡོད་ན་ཅི་མ་རུང་ཨང་།ས་
གཡུ་སྒྲོན་གྱིས་དེ་ལྟར་ཕྱི་རོལ་ཏུ་ལྟ་བཞིན་ཟེར།
“ཁྱོད་ཕ་ཡུལ་དང་གྱེས་ནས་ལོ་ག་ཚོད་ཕྱིན་སོང་ངམ།” ངས་དེ་ལྟར་དྲིས།
“ལོ་བདུན་འགོར་སོང་། ང་ནི་ལོ་བཅོ་བརྒྱད་ཀྱི་ཐོག་ཕྱི་རུ་འཁྱམ་པ་ཡིན་
66



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
'ཕྱིར་ཕ་ཡུལ་དུ་ལོག་རྩིས་མེད་དམ།”
'''ཕ་ཡུལ་དུ་ལོག་ནས་ཅི་བྱེད་དམ། ཕྱིར་ལོག་ན་འཚོ་རྟེན་ཅི་ཡང་མེད་པས།
“འོ་ན་ཁྱོད་ཀྱིས་ཕ་ཡུལ་མི་དྲན་ནམ།”
“ལོས་དྲན། ངས་དུས་རྒྱུན་དུ་དྲན་ཡོང་། ཡིན་ན་ཡང་དངོས་སུ་ལོག་བསམ་དུས་
ལོག་འདོད་མི་འདུག”“གཡུ་སྒྲོན་གྱིས་དེ་ལྟར་ཟེར་བ་དང“ད་ནི་གྲོང་ཁྱེར་འདིའི་ཡོད་ཚད་
ལ་གོམས་ཚར་འདུག ཕ་ཡུལ་དུ་ལྷིང་འཇགས་སེ་སྡོད་དུས་འདི་གའི་ཟང་ཟིང་དབང་
མེད་དུ་དྲན་ཡོང་།”ཟེར།
“འོ།“ངས་སླར་ཡང་དེ་ལྟར་སྐད་ཅིག་ཕྱུང་བ་ལས་སྐད་ཆ་ཅི་ཞིག་བཤད་དགོས་པ་མ་
ཤེས། །
ད་ནི་སྒོར་མོ་བསོགས་ནས་ཁྱིམ་གཅིག་ཡིན་རུང་ཉོ་ཨེ་ཐུབ་ལ་འབད་རྒྱུ་ཡིན།"
གཡུ་སྒྲོན་གྱིས་དེ་ལྟར་ཟེར་ཅིང་། ''རབ་ཡིན་ན། སྟོད་ཉི་མ་ལྷ་ས་ནས་ཁང་བ་ཞིག་ཉོ་ཐུབ་
ན་ཅི་འདྲའི་སྐྱིད་ཨང”ཟེར་ནས་འགྲམ་པ་ལག་པས་སྐྱོར་ནས་སྡོད་ཅིང་། ''ཡིན་ན་ཡང་།
སྒོར་མོ་མེད་པས། ཤུ”ཟེར་བཞིན་དངན་པ་ཞིག་ཀྱང་འཐེན ། །
ང་ནི་གཅུང་པོ་སློབ་གྲྭ་ཐོན་ན་ཕྱིར་ཕ་ཡུལ་དུ་ལོག་རྒྱུ་ཡིན། ངས་དེ་ལྟར་བཤད།
”དཔལ་ལྷ། ཁྱོད་ཀྱིས་གཟི་དེ་བཙོངས་ན་སྒོར་མོར་དཀའ་ངལ་ཅི་ཡང་མི་ཡོང་བས།
ཅིའི་ཕྱིར་ད་དུང་འདི་ལྟར་མི་གཡོག་རྒྱུག་དགོས་སམ།“གཡུ་སྒྲོན་གྱིས་དེ་ལྟར་ཟེར་མོད།
ང་ནི་ཉིན་འདིར་དོན་མང་པོ་ཞིག་བརྒྱུད་པས། ད་ནི་ཉོབ་ཅིང་དུབ་པ་དང༌། མཐོང་ལམ་
དུ་སྣང་བའི་པེ་ཅིང་གི་མཚན་ལྗོངས་དེ་དག་ཀྱང་རིམ་གྱིས་མག་མོག་ཏུ་གྱུར་ནས་གཉིད་
ཀྱི་དབང་དུ་གྱུར་སོང་། །
ངས་རྨི་ལམ་དེ་རྨི་སྲིད་དམ།” ངས་ཁ་ནས་ལྡབ་ལྡིབ་ཀྱིས་དེ་ལྟར་བཤད།
“ཅི་ཞིག་གི་རྨི་ལམ་ཟེར་རམ།་ ངས་ཟ་ཟིའི་ངང་གཡུ་སྒྲོན་གྱིས་དེ་ལྟར་ཟེར་བ་ཐོས།



：
: .:…..
གཡུ་དྲུག་དཀར་དཔེ་ཚོགས།
“ཉ་རུ་གྱུར་བའི་རྨི་ལམ…༌ངས་རང་གིས་དེ་ལྟར་བཤད་པ་ཡང་ཐོས་བྱུང་།
བཅུ་པ།
པེ་ཅིང་དུ། ངས་ཉི་མ་ཤར་ནས་ཤར་ཏེ་ནུབ་ནས་ནུབ་པ་མཐོང་མ་མྱོང་། ངས་ཐ་ན་
ཕྱོགས་གང་ཞིག་ནི་ཤར་དང་ཕྱོགས་གང་ཞིག་ནི་ནུབ་ཡིན་མིན་ཡང་དབྱེ་བ་མི་ཁོར་པས།
པེ་ཅིང་དུ་ང་ནི་ཁ་ཕྱོགས་ནོར་མཁན་གྱི་བུ་མོ་ཞིག་ཡིན། ཕྲུ་གུའི་དུས་སུ། སྣ་དཀར་རྩེའི་
སློབ་ཆུང་དུ་དགེ་རྒན་གྱིས་ང་ཚོར་ཁ་ཕྱོགས་ངོས་འཛིན་གྱི་སློབ་ཚན་ཞིག་འདི་ལྟར་ཁྲིད་
མྱོང་ཡོད་དེ།
“ཞོགས་པ་ཉི་མར་ཁ་གཏད་ན།།
མདུན་ནི་ཤར་དང་རྒྱབ་ནི་ནུབ།།
གཡས་ནི་ལྷོ་དང་གཡོན་ནི་བྱང༌།།
ཤར་ལྷོ་ནུབ་བྱང་ཁ་ཕྱོགས་གསལ།།
ཡིན་ན་ཡང་། པེ་ཅིང་གི་མཁའ་དབུགས་ཁྲོད་རྣམ་ཀུན་རྫོབ་རྩུབ་ཅིག་འཐིབས་
ནས་ཉི་མའི་གསེར་ཞལ་མཐོང་མི་ཐུབ་པས། ཉི་མར་བལྟས་ནས་ཁ་ཕྱོགས་ངོས་འཛིན་
བྱ་ཐབས་མི་འདུག པེ་ཅིང་དུ་ཡོང་བའི་ལོ་དང་པོ་དེའི་དགུན་ཁར་ངས་ཁང་བརྩེགས་
ཀྱི་བར་གསེང་དུ་སྨུག་རླངས་སྐྱ་བོ་འཕྱུར་བའི་དུད་ཁུང་སྦོམ་ལ་རིང་བ་ཞིག་མཁའ་རུ་
བསླངས་ཡོད་པ་མཐོང་ཞིང་། དེ་ལས་མཚམས་མེད་དུ་སྨུག་རླངས་སྐྱ་བོ་ཞིག་ལྷག་ལྷོག་
འཕྱུར་བཞིན་འདུག དེ་དུས་ངའི་སེམས་སུ་པེ་ཅིང་གི་མག་མོག་གི་ནམ་མཁའ་འདི་དུད་
ཁུང་སྦོམ་པོ་དེ་ལས་འཕྱུར་བཞིན་མེད་དམ་སྙམ། དེ་ལྟར་ང་རབ་བེ་རིབ་བེའི་ངང་ཁོར་
ཡུག་འདི་ལས་འཚོ་བ་རོལ་ཏེ་ལོ་གསུམ་འགོར་སོང་། ངས་མཚམས་རེར་ཕ་ཡུལ་གྱི་ཨ་
68



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
}
མར་ཁ་པར་བཏང་ཞིང་མོའི་གྲུམ་བུའི་ནད་བབས་ཅི་འདྲ་ཡིན་མིན་དྲིས་པ་ཡིན། མོས་
ངས་ཐེངས་སྔོན་མར་བསྐུར་པའི་སྨན་དེ་ལ་ཕན་ནུས་ཆེན་པོ་འདུག་པས་ཟུག་གཟེར་
འཛོམས་ཐུབ་ན་ཡང་། སྨན་དེ་ཟ་ཐེངས་རེར་ཕོ་བ་མི་བདེ་བའི་ཚོར་བ་ཇེ་དྲག་རེད་ཟེར།
མོས་ཁ་པར་ལས”དཔལ་ལྷ། པེ་ཅིང་ནས་གཅུང་པོར་བདག་སྐྱོང་ཡག་པོ་བྱེད་རོགས། ཨ་
མར་སེམས་ཁྲལ་བྱ་མི་དགོས”ཟེར། ངས་ཨ་མ་ཁྱེད་རང་དྲན་གྱིས”ཞེས་ལབ་པ་ཡིན།
གང་ལྟར་ཀྱང་། ང་ཨ་མར་ལོ་གསུམ་ལ་མ་འཕྲད་པས། ད་ནི་སེམས་ནས་ཞེ་དྲག་
དྲན་བྱུང་། དེ་ལྟར་ལགས་མོད། ང་སྔར་བཞིན་མུན་གྱི་ཡོལ་རས་འཐེན་དུས་ལྷ་སའི་ཉི་
འོད”དུ་དུས་ལྟར་དུ་ཞབས་བྲོ་འཁྲབ་ཏུ་འགྲོ་དགོས་ཡོད། དབྱར་དགུན་སྟོན་དཔྱིད་ཚང་
མར་འགྲོ་དགོས་ཀྱི་ཡོད། །
ད་ལྟ་ནི་པེ་ཅིང་དུས་ཚོད་ཀྱི་དགོང་མོའི་ཆུ་ཚོད་བདུན་པ་རེད། མི་ཚང་མས་དུས་
ཚོད་འདིར་བརྙན་འཕྲིན་ལས་ཀྲུང་དབྱང་གི་གསར་འགྱུར་མཉམ་སྒྲོག་ལ་ལྟ་བཞིན་ཡོད།
དུས་ཚོད་འདིར་ང་དང་གཡུ་སྒྲོན་སོགས་གྲོགས་མོ་ཁ་ཤས་ལྷ་སའི་ཉི་འོད”དུ་བསྐྱོད་པའི་
ལམ་ཀར་ཡོད། གཟའ་འཁོར་གཅིག་གི་སྔོན་དུ་ལམ་ཀ་འདི་ནས་ང་གཅིག་པུ་མཚན་མོ་
འཕྱི་པོར་ནང་དུ་ལོག་དུས་མིག་ཆུ་མཁུར་ཚོས་ནས་འགྲིལ་ཡོང་། དེ་དུས་སུམ་པ་ཟེར་
བའི་མི་སེམས་མེད་དེ་པའེ་ལགས་ཟེར་བའི་བུད་མེད་དེས་ཁྲིད་ནས་གྲོང་ཁྱེར་གྱི་གཏིང་
ས་ཞིག་ཏུ་ཡལ་སོང་། དེའི་རྗེས་ནས་བུད་མེད་དེ་ཡང་བསྐྱར”ལྷ་སའི་ཉི་འོད་དུ་ཡོང་མ་
བྱུང་མོད། སུམ་པས་མཚན་མོ་དེར་ངའི་སེམས་སུ་སེན་འདྲེད་ཐེངས་གཅིག་བྱས་པ་ལྟར་
ན་ཟུག་བསླངས་ཡོང་།
"ལྷ་སའི་ཉི་འོད”དུ་སྔར་བཞིན་མི་མང་པོ་འཛོམས་འདུག ད་དུང་རྣམ་གྲོལ་ཡང་
ཡོང་འདུག ཁོས་གྲོགས་པོ་ཡིན་ཟེར་བའི་ཕྱི་གླིང་བ་སྐྲ་སེར་གསུམ་ཁྲིད་ཡོང་འདུག་ཅིང་།
ང་ནང་དུ་ཡོང་བ་མཐོང་དུས་ངའི་ཕྱོགས་སུ་ལག་པ་གཡུག་གཡུག་བྱས་བྱུང་། ངས་དེའི་
69



ན་ངག་ར་ར༔
གཡུ་དྲུག་དཀར་དཔེ་ཚོགས། །
ལན་དུ་ལག་པ་གཡུག་ཙམ་བྱས་ཤིང་དེ་མ་ཐག་གར་སྟེགས་འགྲམ་གྱི་གཞོགས་ཁང་ཆུང་
ཆུང་དེར་འཛུལ་ནས་གདོང་ལ་སྐག་རྩི་བྱུགས་ཤིང་ཡག་བཏོད་ནས་འཁྲབ་སྟོན་ལ་གྲ་
སྒྲིག་བྱས་པ་ཡིན། དེ་ནས་སླར་ཡང་སྐེད་པ་ཉ་མོ་བཞིན་ལྡེམ། ལག་པ་དར་དཀར་བཞིན་
གཡུག རྐང་བའི་གདུ་བུ་སིལ་སིལ་སིལ། ཚིགས་མའི་ལག་གདུབ་སིང་སིང་སིང་། འཛུམ་
པའི་ཚེམས་ཕྲེང་དཀར་ལམ་ལམ། ཞབས་བྲོ་འཁྲབ།
རྣམ་གྲོལ་གྱིས་མཚན་མོ་འདིར་སླར་ཡང་ང་ལ་ཁོར་རྐུ་ཤོར་འདུག་ཅེས་བཤད་བྱུང་།
འཁྲབ་སྟོན་མཇུག་རྫོགས་ནས་ཁོའི་གམ་དུ་བསྡད་པ་ན་ཁོས་སླར་ཡང་རྩེད་མཚར་
ཅན་གྱི་སྐད་ཆ་མང་པོ་ཞིག་བཤད་མགོ་བརྩམས། ཕྱི་གླིང་བ་དེ་གསུམ་ལས་གཉིས་ཀྱིས་
བོད་སྐད་བཤད་ཤེས་ལ། ལྷག་པར་དུ་འེ་ལུན་སིར་འབོད་པའི་ཨ་ཅག་དེས་ནི་ལྷ་སའི་སྐད་
དག་མོར་ལབ་ཤེས་པ་ནི་ཧ་ལས་པ་ཞིག་རེད། དེ་ནི་རྣམ་གྲོལ་གྱིས་ལྷ་སའི་སྐད་བཤད་
པ་ལས་ཀྱང་དག་སྟེ། རྣམ་གྲོལ་གྱིས་ལྷ་སའི་སྐད་བཤད་དུས་ངས་ནང་དོན་ཧ་གོ་ན་ཡང་
སེམས་སུ་དེ་ནི་ཁོ་ཚོའི་ཕ་ཡུལ་ཨ་མདོའི་ལུང་སྐད་ཅིག་ཡིན་རྒྱུ་རེད་བསམས། ཕྱིས་སུ་
ངས་རྣམ་གྲོལ་ལ“ཁྱེད་ཀྱིས་བཤད་པའི་བོད་སྐད་ངས་གོ་གི་འདུག”ཅེས་བཤད་དུས། རྣམ་
གྲོལ་གྱིས་ང་ལ“ངས་ཁྱོད་ལ་བཤད་པ་ནི་ལྷ་སའི་སྐད་ཡིན། ལོས་གོ”ཟེར། སུམ་པ་ནི་ཕ་
ཡུལ་ཁམས་ཕྱོགས་ཡིན་ན་ཡང་བོད་སྐད་མང་པོ་མི་བཤད་དེ། རྣམ་ཀུན་རྒྱ་སྐད་རྐྱང་རྐྱང་
བཤད་ཡོང་། ཡིན་ན་ཡང་། མཚན་མོ་འདིར་ང་ཚོ་ཚང་མས་བོད་སྐད་མི་བཤད་ཐབས་
མེད་ཡིན་ཏེ། དེ་ནི་རྣམ་གྲོལ་གྱི་གྲོགས་པོ་ཕྱི་གླིང་བ་དེ་གསུམ་གས་བོད་སྐད་མ་གཏོགས་
རྒྱ་སྐད་བཤད་མི་ཤེས་པས་ཡིན། ངའི་གྲོགས་མོ་གཡུ་སྒྲོན་གྱིས་ཀྱང་ཕལ་ཆེར་ང་ལ་རྒྱ་
སྐད་བཤད་ཡོང་སྟེ། མོ་མཚམས་རེར་རྒྱ་སྐད་ཀྱི་ཐ་སྙད་ཀྱིས་དབུལ་བའི་དཀའ་ཁག་ལ་
འཕྲད་སྐབས་མོའི་ཕ་ཡུལ་གྱི་ལུང་སྐད་བཤད་ཡོང་། དཔེ་བཞག་ན་སྔོན་ཏག་ཏག་ལ་
འཁྲབ་སྟོན་མཇུག་རྫོགས་རྗེས་ངས་མོར”རྣམ་གྲོལ་གྱིས་ང་ལ་ལག་གཡུག་བྱེད་བཞིན་
7)



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སྒྲི
འདུག ང་ཕར་འགྲོའམ་མི་འགྲོ་ཞེས་མོར་འདྲི་དུས། གཡུ་སྒྲོན་གྱིས་ང་ལ“འགྲོ་འདོད་ན་
རྒྱུགས་ཤིག ཆ་ག་ཆག་གེ་མ་བྱེད་”ཟེར། །
དོན་འདིའི་ཐད་དུ་ངས་ཆ་ག་ཆག་གེ་བྱས་པ་མིན། རྣམ་གྲོལ་གྱིས་དུས་ཡུན་རིང་པོ་
ཞིག་ལ་སྐད་འཕྲིན་དང་ཁ་པར་གྱི་ལམ་ནས་ང་ལ“ང་ཁྱོད་ལ་དགའ”ཟེར། ངས་རྣམ་གྲོལ་
གྱི་སྐད་ཆ་དེ་རིགས་ཀྱི་གཏིང་མི་ལོན་ཏེ། དེའི་བདེན་རྫུན་གྱི་དབྱེ་བ་མི་ཁོར། སྣང་བ་
ཞིག་ལ། གྲོང་ཁྱེར་དུ་སྐད་ཆ་མང་པོ་ཞིག་ནི་སྐད་ཆ་ཙམ་ཡིན་པ་ལས་སྐད་ཆ་དེའི་ནང་
དོན་ངོ་མ་དེ་མ་ཡིན་པ་འདྲ། དེ་བས་གྲོང་ཁྱེར་གྱི་མི་མང་པོ་ཞིག་གིས་སྐད་ཆ་བཤད་ཚར་
རྗེས་མཇུག་མཐར་ངས་ངོ་མ་བཤད་པ་ཡིན་”ཞེས་གསལ་བཤད་དམ་ནན་ཅག་བྱེད་པར་
དགའ་སྟེ། དེ་ནི་ཁོ་ཚོས་བཤད་པའི་སྐད་ཆ་གཞན་དག་ནི་རྫུན་ཡིན་པའི་སྣང་བ་སྟེར།
རྣམ་གྲོལ་གྱིས་ཀྱང་ང་ལ“ངས་ངོ་མ་བཤད་པ་ཡིན”ཟེར། ཡིན་ཡང་ངའི་སེམས་འདི་གྱི་
ལིང་རྟ་ཕོ་ཞིག་ཡིན་ཚེ་ད་ནི་རྒོད་པོ་སྲབ་མེད་ཅིག་ཏུ་གྱུར་ཡོད་དེ་སྲབ་ཀྱིས་ཚོད་འཛིན་
བྱེད་མི་ཐུབ་པར་སུམ་པའི་རྩྭ་ཐང་གི་ཕྱོགས་སུ་ཤོར་ཡོད། ངས་རྩྭ་ཐང་དེ་ནི་རང་གི་བརྩེ་
དུང་གི་རྟ་ཕོ་བང་གིས་རྒྱུགས་ས་རེད་སྙམ་ཡོད། དེ་བས། ངས་རྣམ་གྲོལ་ལ་ལན་ཇི་ལྟར་
འདེབས་དགོས་པ་ཡང་མི་ཤེས་ལ། དོ་ནུབ་བཞིན་ཁོས་ཚུར་ཤོག་ཅེས་ལག་བརྡ་བྱེད་དུས་
དོན་དམ་དུ་འགྲོ་དགོས་མིན་ཡང་མི་ཤེས། ཐེ་ཚོམ་གྱི་དྲ་བར་འཕག་འཚག་རྒྱག་དུས་
སུམ་པས་ཀྱང་རྣམ་གྲོལ་གྱི་འགྲམ་ནས་ང་ལ་ལག་བརྡ་བརྒྱབ་བྱུང་བས། ང་ཕར་བསྐྱོད་པ་
ཡིན།
འེ་ལུན་སིས”བོད་པའི་གཞས་འདི་དངོས་འབྲེལ་སྙན་པོ་འདུག”ཟེར། །
སྐད་ཆ་དེར་སུམ་པས་བགྲོ་གླེང་གི་ཚུལ་དུ་སྙན་པོ་ཡོད་པ་དེ་གཙོ་བོ་སེམས་ནང་
གཙང་མ་ཡིན་མིན་ལ་འབྲེལ་བ་ཡོད་དེ། གཞས་གཏོང་མཁན་དང་ཉན་མཁན་གཉིས་
ཀའི་སེམས་གཙང་མ་ཡིན་ན། རྣ་བའི་ལམ་དུ་སྙན་པོ་ཞེ་དྲག་ཡོད་པ་རེད”ཟེར། སུམ་
71



གཡུ་དྲུག་དཀར་དཔེ་ཚོགས།
པས་ཐ་སྙད་ཞེ་དྲག”ཅེས་པ་དེ་བཀོལ་བ་ནི་ཕལ་ཆེར་ཕ་རོལ་བས་ཁོས་ལབ་པའི་ཁམས་
སྐད་ལ་གོ་བ་ཇི་བཞིན་ལོན་མི་ཐུབ་པར་སེམས་ཁྲལ་བྱེད་བཞིན་པ་འདྲ། ཡིན་ན་ཡང་ང་
ལ་མཚོན་ན་ཁོས་དེ་ལྟར་ལབ་པ་ཐོས་དུས་སེམས་སུ་སྙིང་ཉེ་བའི་ཚོར་བ་ཞིག་བྱུང་།
འེ་ལུན་སི་ཡིས་ཕྲག་པ་ལྡེམ་ཙམ་བྱས་པ་དང་དེ་ནས”དེ་ག་རང་རེད”ཟེར་ཅིང་དེ་
ནས“ཁྱོད་ཀྱི་གཞས་ཀྱིས་བོད་མིའི་ནང་སེམས་གཙང་མ་ཡིན་པ་དེ་མཚོན་ཐུབ”ཟེར་
ནས་བདེན་ཁ་སྤྲོད། སྐད་ཆ་དེ་ཕལ་ཆེར་སུམ་པའི་ཡིད་དུ་འོང་བ་འདྲ། ཁོས་སྦི་རག་ཡར་
འགྱོགས་ཙམ་བྱས་ཏེ་འེ་ལུན་སིའི་ཆང་དཀར་ལ་གཏུགས་ཙམ་བྱས་པ་དང༌། དེ་ནས་ཐོད་
པར་གཉེར་མདུད་བརྒྱབ་སྟེ་ཧ་ཅང་སྐམ་པོའི་ཉམས་ཀྱིས“ཁྱེད་ཀྱིས་སྒྱུ་རྩལ་ཟེར་བ་དེ་ཧ་
གོ་གི་འདུག”ཟེར།
དེ་ལ་རྣམ་གྲོལ་གྱིས་“སུམ་པ། ད་ནི་གཏིང་ཟབ་མོ་དེ་འདྲ་མི་གླེང་བར་བྱ། དེ་བས་
རྩེད་མཚར་འདྲ་བཤད་ན་སྐྱིད་པོ་རེད་ཨང”ཟེར་བ་དང་། དེ་ནས་ནས་ཆང་ཆང་དཀར་དུ་
སྣོན་ཙམ་བྱས་ཤིང་། དེ་བས་ངས་གཙང་མི་གཙང་ལ་འབྲེལ་བ་ཡོད་པའི་མཚར་གཏམ་
ཞིག་བཤད་ཡོང་”ཟེར། །
མཚན་མོ་དེར་རྣམ་གྲོལ་གྱིས་མཚར་གཏམ་འདི་འདྲ་ཞིག་བཤད་བྱུང་སྟེ། དེ་ནི་
བོད་པ་ཞིག་དང་། རྒྱ་མི་ཞིག ཕྱི་གླིང་བ་ཞིག་བཅས་ཕག་ཚང་ནང་དུ་འཛུལ་ནས་སུས་
དུས་ཚོད་རིང་ཐུང་ག་ཚོད་ཙམ་ལ་བཟོད་ཚུགས་མིན་རྒྱན་བཙུགས་པ་ལ། དང་ཐོག་རྒྱ་
མི་ནང་དུ་འཛུལ་ནས་དུས་ཚོད་ཨེན་ཙམ་མ་ཕྱིན་པར་དྲི་མ་ངན་པ་དེའི་ཨར་མི་བརྟན་
པར་འདུག་ཅེས་སྣ་སྒོ་གཅོད་བཞིན་ཕྱིར་ཐོན་ཡོང་། དེ་ནས་ཕྱི་གླིང་བ་དེ་ཡང་དེ་བཞིན་
ཡུད་ཙམ་མ་འགོར་བར་ཕྱིར་ཐོན་ཡོང་བ་དང་། མཐར་མཇུག་ང་ཚོ་བོད་པ་དེས་དཔའ་
ཁས་ལེན་གྱིས་ང་འགྲོ་ཟེར་ནས་ནང་དུ་འཛུལ། དུས་ཚོད་རིང་ཙམ་ཕྱིན་ཡང་ཕྱིར་ཐོན་
མ་བྱུང་བས། རྒྱ་མི་དང་ཕྱི་གླིང་བས་བོད་པའི་བཟོད་བསྲན་ལ་རྗེས་སུ་ཡི་རངས་བྱེད་ཟེར་
72



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། ལག་
དུས། ཚང་ནང་གི་ཕག་པ་ཕྱི་རུ་ཐོན་ཡོང་སྟེ། ཧུ་སྒྲ་སྒྲོག་བཞིན་ངས་བོད་པའི་ལུས་ཀྱི་
ཚིལ་དྲི་དེར་བཟོད་མི་ཐུབ་ཟེར་ནས་ཕྱིར་ཐོན་ཡོང་བ་རེད། །
ཧ་ཧ་ཧ།”རྣམ་གྲོལ་གྱིས་དེ་ལྟར་གད་མོ་ཆེན་པོ་བགད་པ་དང་དེ་ནས་“ཕག་གིས་
ཀྱང་ཨར་བརྟན་མ་སོང་བ་རེད”ཟེར། དེ་ལ་ཕྱི་གླིང་བ་དེ་གསུམ་ག་ཡང་གད་མོ་ཤོར་སོང་
བ་དང་། ང་ལ་ཡང་གད་མོ་འགོག་མེད་དུ་ཤོར་ཅིང་ད་ནི་ཁ་ནང་གི་དུང་སོའི་སྟར་ཕྲེང་དེ་
ཡང་ཕྱི་རུ་ངོམས་ནས་སྒྲིབ་ཐབས་མི་འདུག
ཡིན་ན་ཡང་། སུམ་པ་འཛུམ་ཙམ་བྱས་པ་ལས་གད་མོ་མི་དགོད། ཁོས་ཆང་དཀར་
ནང་གི་སྦི་རག་མགོར་གཡོན་པ་དང་དེ་ནས་སྐྲ་ལོ་རིང་བོ་དེ་ཕྱི་ལྟག་ཏུ་ཤད་བཞིན་རྣམ་
གྲོལ་ལ“ཁྱོད་ཀྱིས་དེ་ལྟར་རང་མཚང་རང་གིས་འབྱིན་པ་ནི་མི་འོས་སོ”ཟེར། “སུམ་པ།
འདི་ཁྱེད་རང་ནོར་ཡོད་པ་རེད། ང་ཚོ་བོད་པ་ཚོས་དུས་ནམ་ཡང་རང་ཉིད་ནི་གཟི་འོད་
འབར་རབས་ཟེར། གཙང་མ་ཡིན་རབས་ཟེར། ལ་རྒྱ་ཡོད་རབས་ཟེར། ཡིན་ན་ཡང་དོན་
དངོས་དེ་འདྲ་ཞིག་ཡིན་མིན་བཤད་དཀའ། ལྷག་པར་དུ་དེང་རབས་སྤྱི་ཚོགས་སུ་གདོང་
གཏུག་ཁེལ་དུས་དེ་འདྲ་ཡིན་མིན་ཧ་མི་གོ”རྣམ་གྲོལ་གྱིས་དེ་ལྟར་ཟེར། །
“ཁྱེད་ནི་རིག་གནས་པ་ཆེན་པོ་རེད། ཡིན་ན་ཡང་ཁྱེད་ཀྱི་བཤད་སྟངས་དེར་ང་མོས་
མཐུན་མེད།” སུམ་པས་དེ་ལྟར་ལན་སློག
“ཁྱོད་གཉིས་ཀྱི་རྩོད་པ་དེར་ནང་དོན་འདུག“འེ་ལུན་སིས་དེ་ལྟར་འཛུམ་གྱིས་
བཤད་ཅིང་མགོ་གཡོན་ནས་ཁོ་གཉིས་ལ་བལྟས་བྱུང་།
ཕྱིས་སུ། སུམ་པ་དང་རྣམ་གྲོལ་གཉིས་ཀྱི་རྩོད་པ་དེའི་ནང་དོན་ཕལ་ཆེར་ལོ་ངས་གོ་
བ་མི་ལོན། ཁོ་གཉིས་ཀྱིས་བོད་སྐད་ཀྱི་ལམ་ནས་གཏམ་ཕར་བཤད་ཚུར་བཤད་མང་ཙམ་
བྱས་པ་དང་། མཚམས་ཤིག་ནས་བཟུང་རྒྱ་སྐད་ཀྱི་ལམ་ནས་རྩོད་པ་བྱས་བྱུང་བ་དང་།
སྐད་མགོ་ཡང་ཅུང་ཆེ་རུ་གྱུར་སོང་། །
73



གཡུ་དྲུག་དཀར་དཔེ་ཚོགས།
མཚམས་ཤིག་ལ་འེ་ལུན་སི་ཡིས”དགོངས་དག ད་ནི་ངེད་གསུམ་ཀ་ལོག་རན་སོང་།
ཟེར་བ་དང་ཀུན་ལ་ལག་འཇུ་བྱེད་པ་དང“ལྷ་སའི་ཉི་འོད་ནས་ཕྱི་རུ་ཐོན། ཡིན་ཡང་རྣམ་
གྲོལ་དང་སུམ་པ་གཉིས་ཤུལ་དུ་བསྡད་དེ་སྦི་རག་བཏུང་། ཁོ་གཉིས་ཀྱིས་ཕན་ཚུན་ལ་
ཆང་དཀར་གཏུགས་ཙམ་བྱེད་བཞིན“ད་ནི་རྩོད་པ་མི་བྱེད་”ཟེར་བ་དང་། “རྩོད་པ་ཆང་
གིས་བསྡུམས་ཡོང”ཟེར་ནས་སྦི་རག་ཡང་ཡང་ཞབས་དག་རྒྱག་པ་དང་། ཤེལ་དམ་མང་པོ་
ཞིག་གི་ཁོག་པ་སྟོང་བར་བྱས་ནས་ཁྱོད་བཟང་ང་རྒྱན་གྱི་གཏམ་མང་དུ་སྨྲས་བྱུང་། ངས་
སྐབས་དེ་དག་གི་བར་གསེང་ནས་ཕར་ཕྱོགས་ཀྱི་སྒྲོག་ཙེའི་མཐའ་ན་ལག་འཁྱེར་ཁ་པར་
ལ་རྩེད་མོ་རྩེ་བཞིན་པའི་གཡུ་སྒྲོན་ཚུར་ཤོག་ཅེས་པའི་ཉམས་བསྟན་ན་ཡང་མོས་ལག་པ་
གཡུག་བཞིན“མལ་ཁང་དུ་ལོག་འགྲོ་ཟེར། ངས་དེ་ལ་ཁ་ཡ་མ་བྱས།
མཚན་མོ་འདིར། ང་ནི་ང་དགའ་བའི་མི་ཞིག་དང་ང་ལ་དགའ་བའི་མི་ཞིག་སྟེ་
སུམ་པ་དང་རྣམ་གྲོལ་གཉིས་ཀྱི་གམ་དུ་བསྡད་ནས་ཁ་བྲལ་མི་འདོད། དེ་ལ་གཡུ་སྒྲོན་
གྱིས་སྐད་འཕྲིན་བསྐུར་ཡོང་སྟེ་དཔལ་ལྷ་བྱང་མ། སྐྱེས་པ་གཉིས་ཀྱི་བར་དུ་བཙིར་ནས་
གཅིར་བར་གཟབ་གཟབ་བྱོས”ཟེར་ཅིང་"ང་ནི་ལོག་ནས《ང་ཁྱོད་ལ་དགའ》ལ་མུ་མཐུད་
དུ་ལྟ་རྒྱུ་ཡིན། པའེ་པའེ”ཟེར།
ང་སུམ་པ་དང་རྣམ་གྲོལ་གཉིས་ཀྱི་བར་དུ་བསྡད་པ་ཡིན། དུས་རྒྱུན་དང་མཚུངས་
བར་མཚན་གྱི་དུས་ཚོད་རིམ་གྱིས་འཕྱི་བོ་ཆགས་བཞིན་འདུག “ལྷ་སའི་ཉི་འོད”ནང་དུ་
མགྲོན་པོ་མང་པོ་ལྷག་མི་འདུག
གློག་འོད་མག་མོག་གི་འོག་ནས་སུམ་པས་རྣམ་གྲོལ་ལ“ཁྱོད་ཀྱིས་དཔལ་ལྷར་ཁྱོད་ལ་
རྐུ་ཤོར་འདུག་ཟེར་བ་དེ་བདེན་པ་ཡིན་ནམ། ཅི་ཞིག་བརྐུས་སོང་བ་རེད་དམ”ཞེས་དྲིས་
བྱུང་།
“ངའི་རྩ་ཆེན་པོ་ཞིག་བརྐུས་སོང་། ད་མི་བཤད།"
74



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། པ་
“ཁྱོད་ལ་དཔལ་ལྷ་ནང་བཞིན་སྐྱེ་རུ་གཟི་མིག་དགུ་མ་ཡང་འདོགས་རྒྱུ་མེད་པས།
དངོས་པོ་རྩ་ཆེན་ཅི་ཞིག་ཡོད་དམ།”
“གང་ལྟར་ཀྱང་། རྩ་ཆེན་པོ་ཞིག་ཡིན།”རྣམ་གྲོལ་གྱིས་མིག་ཤེལ་གདོང་ཁུག་ནས་
ཡར་འདེད་ཙམ་བྱས་ཏེ་ང་ལ་ཕྱོགས་ནས་འཛུམ་ཞིག་བསྟན་བྱུང་བ་དང་དེ་ནས“དཔལ་
ལྷ། དོ་ནུབ་ཁྱོད་ཀྱིས་ཨ་རག་བཏུང་ན་གང་འདྲ་འདུག་ཟེར། །
དཔལ་ལྷས་ཨ་རག་བཏུང་མི་སྲིད།" སུམ་པས་དེ་ལྟར་ཟེར་དུས། ངས་སླར་ཡང་ཁོས་
ང་ལ་བསྟན་པའི་ཅི་སྙམ་པའི་བཟོ་ལྟ་དེ་ནི་ཕྱི་ཚུལ་ཙམ་ཡིན་པ་རྟོགས་བྱུང་། འོན་ཀྱང་།
ལོ་གསུམ་འགོར་སོང་མོད། ཁོས་ང་ལ་དུས་རྒྱུན་དེ་ལྟ་བུའི་རྣམ་འགྱུར་ཙམ་འཛིན་པ་
ལས་ངའི་རེ་སྒུག་ཁྲོད་ཀྱི་བརྩེ་འདང་དེ་ཕྱི་རུ་མངོན་ཙམ་ཡང་བྱས་མ་བྱུང་པས། ང་ལ་
མཚོན་ན་ད་ནི་དེ་ཙམ་གྱིས་ཡིད་གཏན་ནས་མི་ཚིམས། ངས་སུམ་པའི་སེམས་ནང་ནས་
ང་ལ་ཐེ་གཏོགས་བྱེད་ཅིང་ང་ལ་ཞེ་འདང་ཡོད་པ་དེ་ཕྱི་རུ་ཡོངས་སུ་མངོན་དུ་འཇུག་
འདོད། དེ་བས་ངས་དོ་ནུབ། དཔལ་ལྷས་ཀྱང་ཨ་རག་བཏུང་འདོད”ཅེས་བཤད།
བཅུ་གཅིག་པ།
དོན་དམ་དུ། ཨ་རག་ཟེར་བའི་བཟི་ཁ་ཅན་གྱི་གཤེར་ཁུ་དེ་རིགས་ངས་ཀྱང་བཏུང་
མྱོང་སྟེ། ང་ན་སོའི་གཞོན་རྐང་ཕྲ་དུས་ཨ་མས་བསྙལ་བའི་ཉིན་ཆང་དེ་དག་སྐོམ་ཆུའི་
ཚུལ་དུ་བཏུང་མྱོང་ཡོད། ང་ལ་དྲན་གསོ་རྒྱུ་ཡོད་པའི་དུས་དེ་ནས་བཟུང་། ཨ་མས་ནས་
ཆང་སྙལ་བཞིན་འདུག སྟོན་གྱི་ལོ་ཏོག་བསྡུས་རྗེས་ཨ་མས་སྐམ་རིད་ཀྱི་ནས་འབྲུ་དེ་དག་
ཧ་ཡང་དུ་བླུགས་པ་དང་དེ་ནས་ཐབ་མགོར་བསྐྱོན་ཏེ་མེ་བུས་ནས་བཙོ། མེ་ལྕེ་སྔོན་མོ་དེ་
ཐབ་ནང་དུ་དམར་ཡུག་ཡུག་གིས་ཡར་མཆེད་དེ་ཧ་ཡང་གི་ཞབས་ལ་ཡང་ཡང་ལྡག་ཅིང་།
75



ཀན་ར
གཡུ་དྲུག་དཀར་དཔེ་ཚོགས།
མཚམས་ཤིག་ལ་ཧ་ཡང་གི་ནང་ནས་ཁ་རླངས་སྐྱ་བོ་ཆལ་ལ་ཚོལ་ལེར་ཐོན་ཡོང་བ་དང་།
ཡར་སྔོན་གྱི་ནས་འབྲུ་དེ་དག་ད་ནི་རྒྱགས་པ་རིལ་རིལ་དུ་གྱུར་ཡོད། དེ་ནི་དེ་དག་གི་
ཁོག་པའི་ནང་དུ་སྤྲོ་སྣང་གིས་ཡོངས་སུ་བརྟས་ཡོད་པ་དང་མཚུངས། ཆང་ཁུག་ལས་ཆུ་
བཙགས་ཏེ་སིམ་པར་བྱས་རྗེས་ཆང་རྩི་བརྒྱབ་པ་དང་དེ་ནས་བུ་ཆུང་མལ་དུ་བསྙལ་བ་
ལྟར་བསྙལ་རྗེས་ཉིན་གཉིས་གསུམ་ཙམ་གྱི་མས་ནས་ཆང་ལངས་ཡོང་། ཆང་གི་སྦྱངས་མ་
དེ་དག་ལ་ཨ་རག་གི་དྲི་བསུང་འཐུལ་ཡོང་བ་དང་། ངེད་ཚང་གི་སྒོ་རའི་ཕྱི་ནང་ཚང་མར་
སིལ་ཏོག་ཀུ་ཤུའི་དྲི་མ་ལྟ་བུའི་ཆང་དྲི་དེས་ཡོངས་སུ་ཁྱབ་ཡོང་།
ཨ་མས་དེ་ལྟར་ཉིན་ལ་ཉིན་ཆང་བསྙལ་བ་དང་། ཟླ་ལ་ཟླ་ཆང་བསྙལ། ལོ་ལ་ལོ་ཆང་
བསྙལ། ལོ་དེ་དག་ཏུ། ངས་རྒྱུན་པར་གྲོང་ཚོའི་ནང་གི་ར་བཟི་བསོད་ཚེ་ངེད་ཚང་དུ་ཡང་
ཡང་ཡོང་ནས་ཨ་མས་བསྙལ་བའི་ནས་ཆང་ངོམས་མེད་དུ་འཐུང་བཞིན་པ་མཐོང་།
མཚམས་རེར་ཁོ་ར་བཟི་ནས་ངེད་ཚང་ནས་ཞག་ལུས་སུ་འགྲོ་བའི་སྣང་ཚུལ་ཀྱང་
ཡོད་དེ། ཉིན་ཞིག་གི་མཚན་མོར་ངས་སླར་ཡང་རང་ཉིད་ཡར་འབྲོག་གཡུ་མཚོའི་ནང་
གི་ཉ་ཞིག་ཏུ་གྱུར་པའི་རྨི་ལམ་དེ་རྨི་དུས། ཞེད་སྣང་དང་བཅས་གམ་གྱི་མལ་སའི་ནང་དུ་
ལག་སྙོབ་བྱེད་དུས། ཡར་སྔོན་ལྟར་ཨ་མའི་ལག་པར་རེག་རྒྱུ་མ་བྱུང་། དེ་དུས་རྨི་ལམ་དང་
མངོན་སུམ་གྱི་བར་མཚམས་ཤིག་ནས་ངས་ཨ་མ་དང་ར་བཟི་བསོད་ཚེ་གཉིས་ཁ་གཏད་
ཀྱི་གདན་ཁྲིའི་ཐོག་ཏུ་མཉམ་དུ་ཉལ་ཡོད་པ་མཐོང་ཞིང་། དབྱར་གྱི་མཚན་མོ་དེར་ཁོ་
གཉིས་ཀྱི་ཐོག་ཏུ་བཀབ་ཡོད་པའི་མལ་ཆས་དེ་ག་ལེར་ག་ལེར་བཤུས་སོང་བ་དང་། ངས་
མུན་ནག་གི་ཀློང་ནས་ཁོ་གཉིས་ཀྱི་གཅེར་བུར་བུད་པའི་ལུས་པོ་དེ་དཀར་ལྷང་ལྷང་བྱེད་
པ་མཐོང་ཞིང་། དེ་ལྟར་ཡར་འདེགས་མར་གནོན་བྱེད་པ་དེ་ནི་རླབས་ཀྱི་སྐྱོམ་འགུལ་དང་
མཚུངས། གང་ལྟར་ཀྱང་། མཚན་མོ་དེར་ང་སྔར་བཞིན་རྨི་ལམ་དེ་ལས་སད་རྒྱུ་མ་བྱུང༌།
ར་བཟི་བསོད་ཚེ་ཡི་ཁ་ནང་ནས་དབུགས་རྩུབ་མོར་འབྱིན་པའི་སྒྲ་ཞིག་ངའི་ཉན་བྱེད་
76



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
KE
ང
བྲི
£
བ
ཀཾ ཀཱ ར མ བྱ་
དུ་འཚང་ཡོང་ན་ཡང་དེ་ནི་རིམ་གྱིས་ང་རང་ཡར་འབྲོག་གཡུ་མཚོའི་མཚོ་རླབས་ཀྱིས་
འཁྱེར་བའི་རླབས་སྒྲར་གྱུར་ཅིང་། ངའི་མཐོང་ལམ་གྱི་དཀར་ལྷང་ལྷང་གི་འཕྱོ་འཇགས་
དེ་ཡང་རིམ་གྱིས་མག་མོག་ཏུ་གྱུར་ནས་རྨི་ལམ་ནང་གི་འོད་ལམ་ལམ་འཁྱུག་ཅིང་ལྡེམ་
མྱུར་གྱིས་འགུལ་བའི་ཉ་མོ་དེ་རུ་གྱུར་ནས། ང་རང་སྔར་བཞིན་རང་ཉིད་ཡར་འབྲོག་གཡུ་
མཚོའི་ནང་གི་ཉ་ཞིག་ཏུ་གྱུར་པའི་རྨི་ལམ་དེ་ལས་སད་རྒྱུ་མ་བྱུང་།
ཉིན་གཉིས་པའི་ཞོགས་པར་ངས་ཨ་མར་རང་གི་མདང་ནུབ་ཀྱི་རྨི་ལམ་དམིགས་
བསལ་བ་དེ་ལབ་དུས། ཨ་མས་ང་ལ་དཔལ་ལྷ། ཁྱོད་ཀྱིས་མཐོང་བ་དེ་རྨི་ལམ་རེད”ཟེར།
མོས་ང་པང་དུ་བསྡམས་ནས་“ལྟོས་དང་། བསོད་ཚེ་ག་པར་འདུག”ཟེར་བཞིན་སྟོང་བར་
ལུས་པའི་གདན་ཁྲི་དེར་མཛུབ་མོས་བཙུགས་ཡོང་། ངས་རང་གི་ཨ་མའི་ཁ་རླངས་ལས་
ཆང་དྲི་འཚུབ་པོ་ཞིག་སྣོམ་བྱུང་བས། རང་གི་སྣ་སྒོ་གཅོད་བཞིན“ཨ་མ། ཁྱེད་ཀྱིས་ཀྱང་
ཆང་བཏུངས་པ་ཡིན་ནམ”ཞེས་དྲིས།
"དཔལ་ལྷ། རྗེས་མ་ག་དུས་ཡིན་ཡང་ཆང་བཏུངས་ནས་ར་བཟི་བར་བྱས་མི་ཆོག བུ་
མོ་ཚོས་ཆང་འཐུང་ན་གྱོང་རང་གིས་འཁུར་རྒྱུ་ལས་མེད།" ཨ་མས་དེ་ལྟར་ངའི་དྲི་བར་
ལན་མི་འདེབས་པར་སྐད་ཆ་འདི་འདྲ་ཞིག་ལབ་བྱུང་། །
ཕྱིས་སུ། ང་རང་མོ་ལོ་བཅོ་ལྔའི་སྒོ་ཐེམ་བརྒལ་བ་དང་། རང་གི་སེམས་སུ་རང་ཉིད་
ཀྱང་བྲང་ཁར་འབུར་ཡོང་བཞིན་པའི་འོ་འཛིན་དེ་དང་མཚུངས་པར་ཆེན་པོ་ཆགས་སོང་
སྙམ། དེ་དུས་ངས་ཨ་མ་ལ“ཁྱེད་རང་བསོད་ཚེ་ལ་དགའ་ན་ཁོ་ཁྱིམ་དུ་བསུས་དང་། ད་ནི་
ངའི་པཱ་ལགས་ཕྱིར་མི་ཡོང་བ་འདྲ”ཞེས་བཤད། ཨ་མས་དབུགས་རིང་ཞིག་ཕྱུང་བ་དང་
ལག་པས་པང་གདན་གྱི་ཐོག་ལ་རྡེབ་ནས་ཐལ་རྡུལ་དཀྲུགས་ཙམ་བྱས་ནས“ཁྱོད་ད་དུང་
ལོ་ཆུང་བས་ཧ་མི་གོ རྗེས་མ་ཁྱོད་ལ་ཁྱོ་ག་ཡོད་ན་གཞི་ནས་ཧ་གོ་ཡོང་ངེས”ཟེར།
ཨ་མས་ལོ་དེ་དག་ཏུ་ང་ལ་དེ་ལྟར་པཱ་ལགས་ཀྱི་སྐོར་ཁ་གསལ་གྱིས་མི་བཤད་ཀྱང་།
77



གཡུ་དྲུག་དཀར་དཔེ་ཚོགས།
ཕྱིས་སུ་མོའི་ངག་གི་ཚིག་ཐ་ཐོར་ལས་ངས་ང་རང་འཇིག་རྟེན་དཀར་ངོགས་འདིར་མ་
ཡོང་སྔོན་ལ་གཏམ་རྒྱུད་ལྟ་བུའི་ཡར་འབྲོག་གཡུ་མཚོའི་འགྲམ་གྱི་བྱུང་བ་དེར་རྒྱུས་ལོན་
ཏོག་ཙམ་བྱུང་། དེ་ནི་ཕལ་ཆེར་ལམ་འགྲོ་བ་ཞིག་དང་ལམ་འགྲམ་གྱི་མེ་ཏོག་ཅིག་གི་
གཏམ་རྒྱུད་ཙམ་ལས་མ་འདས་ཏེ། ངའི་ཨ་མས་མཚོ་འགྲམ་དུ་ལུག་འཚོ་དུས་ལམ་འགྲོ་
བ་ངའི་པཱ་ལགས་ལ་འཕྲད་ཅིང་། ཕོ་གཞོན་དེའི་བསླུ་བྲིད་འོག་ཁོ་གཉིས་མཚོ་འགྲམ་གྱི་
གད་སྐྱིབས་དེ་ནས་ཐང་ཉལ་བྱས་ཤིང༌། འགྲོ་ཁར་མི་དེས་ངའི་ཨ་མར་གཟི་མིག་དགུ་མ་
ཞིག་ལག་རྟགས་སུ་སྤྲད་དེ། ལོ་རྗེས་མའི་དྲུག་པའི་ཚེས་པ་བཞི་ལ་སླར་ཡང་མཚོ་འགྲམ་
གྱི་གད་པ་དེའི་ནང་ནས་འཕྲད་པའི་ཁ་དན་བཞག་སྟེ་གྱེས།
“ཁྱེད་རང་གིས་ཁོང་གི་ཕ་ཡུལ་ག་པ་ནས་ཡིན་པ་ཡང་ཧ་གོ་གི་མེད་དམ། ངས་དེ་
ལྟར་དྲིས།
“ཁོང་གམ་པ་ལ་མོའི་ཕར་རྒྱབ་ཏུ་བུད་སོང་བ་ངས་མཐོང་བྱུང་།“ ཕལ་ཆེར་ཉིན་
དེར་ངའི་ཨ་མས་མི་དེ་གྱེས་པའི་རྒྱབ་གཟུགས་ལ་མིག་སྐྱེལ་ཡུན་རིང་བྱས་པ་འདྲ། །
ཡིན་ན་ཡང་། ལོ་རྗེས་མའི་དྲུག་པའི་ཚེས་པ་བཞི་ལ་ཨ་མས་མཚོ་འགྲམ་གྱི་གད་ཁ་
དེ་ནས་ཉིན་གང་བོར་བསྒུགས་ཀྱང་མི་དེ་ལོག་ཡོང་རྒྱུ་མ་བྱུང་ལ། དེ་ལས་ལྡོག་སྟེ་མངལ་
ནང་གི་ངས་མོའི་ཁོག་སྨད་དུ་ཟུག་གཟེར་འགོག་མེད་དུ་བསླངས་ཡོང་བར་བརྟེན། མོས་
གད་སྐྱིབས་དེ་ནས་ང་རང་བཙས།
''ཨ་མ། མི་རྒྱུས་མེད་དེ་འདྲ་ཞིག་ལ་ཁྱེད་རང་དེ་ལྟར་འགྲོགས་ཕོད་དམ།" ལོ་ངོ་དུ་
མའི་རྗེས་ནས་ངས་རང་གི་ཨ་མར་ལེ་བདའ་བྱེད་དུས། མོ་དགོད་འཚེར་འཚེར་གྱིས་”མི་
དེ་གསར་བུ་རྫིག་པོ་ཞིག་ཡོད་པར་མ་ཟད། སྐད་ངག་སྙན་མོ་ཞིག་ཀྱང་ཡོད་པས་ང་ལ་བློ་
འགྱོད་མེད”ཟེར་བ་དང་དེ་ནས་“ཡིན་ན་ཡང་ཁྱེད་ཀྱིས་ཨ་མར་སློབ་སྦྱོང་བྱེད་མི་རུང་།
གཞས་གཏོང་མཁན་དང་ཕྱི་རྫིག་པོ་ཅན་གྱི་བུ་ལ་བློ་མ་གཏོད”ཟེར།
78



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
མཚམས་རེར། ངའི་སྣང་བ་ཞིག་ལ་འཚོ་བ་ནི་སུ་ཞིག་གིས་ང་ཚོར་རྩེད་མཚར་གྱིས་
བཀོད་སྒྲིག་བྱས་པའི་ཟློས་གར་ཞིག་དང་མཚུངས་པར་སྙམ། ཟློས་གར་ནང་གི་མི་སྣ་དེ་
དག་གིས་འཚོ་བའི་བྱུང་རིམ་ཅི་ཞིག་འཁྲབ་སྟོན་བྱས་ན་ཡང་། ཆེས་མཐའ་མཇུག་དགོད་
སྒྲ་ཞིག་གམ་མིག་ཆུ་ཞིག་གིས་ཡོད་ཚད་མཇུག་བསྡུ་བར་བྱེད་ངེས་ཤིང་། ཐམས་ཅད་རྩེད་
མཚར་ཙམ་ལས་མ་འདས། མ་གཞིར་ང་ཡང་རྩེད་མཚར་ཞིག་གི་ཆེད་དུ་མི་ཡུལ་འདིར་
ཡོང་བ་ཡིན་ནམ། ངས་དེ་ལྟར་བསམས་ཤིང་། རྣམ་གྲོལ་གྱིས་ལྟེམས་མེར་བླུགས་པའི་སྦེ་
རག་ཤེལ་ཕོར་གང་བོ་དེ་ཁ་རུ་བཏུང་བ་ཡིན།
ལོ་ངོ་དུ་མའི་རྗེས་སུ། ངས་རང་གི་ཨ་མའི་ཁ་ཏ་དང་བསླབ་བྱ་སྟེ། ཆང་རག་དང་། གླུ་
སྙན་པོར་གཏོང་མཁན་དང་བུ་རྫིག་པོ་ཅན་ལ་རིང་དུ་གྱེས་ཤིག་ཟེར་བའི་བསླབ་བྱ་དེ་རྣ་
རྒྱབ་ཀྱི་ལྷགས་པར་བརྩིས། ང་སུམ་པ་དང་རྣམ་གྲོལ་གྱི་བར་དུ་བསྡད་དེ་སྦི་རག་བཏུང་བ་
ཡིན།
“སུམ་པ། དོ་དགོང་རང་གིས་ངས་བཤད་པར་ཉན་ནས་རེ་བ་ཅི་བཏོན་རུང་བསྐང་
དགོས་ཡོད།" ངས་དེ་ལྟར་སྦི་རག་གི་ཕོར་བ་ཁོའི་ཕོར་བར་གཏུགས་བཞིན་ལབ།
“ང་ཁྱོད་ཀྱི་གཡོག་འཁོར་མིན་པས། ཅིའི་ཕྱིར།" སུམ་པས་དེ་ལྟར་ཟེར།
“འོ་ན་རང་པའེ་ལགས་ཀྱི་གཡོག་འཁོར་ཡིན་ནམ། ངས་དེ་ལྟར་བཟི་གཏམ་བཤད།
དཔལ་ལྷ། ཁྱོད་བཟི་འདུག ཉུང་ཙམ་འཐུངས།“ སུམ་པས་ལྷོད་ཉམས་ཀྱིས་དེ་ལྟར་
བཤད།
"ང་བཟི་མེད། རང་གིས་ང་ལ་གཞས་ཤིག་གཏང་དགོས་ཡོད། ང་ས་ཐག་རིང་བོ་ནས་
མི་ཡི་ལུང་པར་ཁྱོད་བསམས་ནས་ཡོང་བས། ཁྱོད་ཀྱིས་ང་ལ་གཞས་ཤིག་གཏང་དགོས།”
ངས་དེ་ལྟར་བཤད། །
''ཡ་ལགས་སོ། དེས་ན་དེ་ལྟར་བྱ། དེ་རིང་ནི་དྲུག་པའི་ཚེས་པ་བཞི་ཡིན་པས། ངས་
79



གཡུ་དྲུག་དཀར་དཔེ་ཚོགས།
༡
、-
ཁྱོད་ལ་དྲུག་པའི་ཚེས་པ་བཞི་ལ་ཞེས་པའི་གཞས་དེ་གཏང་།“སུམ་པས་དེ་ལྟར་ཟེར་བ་
དང་། ལག་གི་ཆང་ཕོར་སར་བཞག་ཅིང་ལོགས་ཀྱི་སྒྲ་སྙན་ཚུར་ལངས་ཏེ། སྒྲ་སྙན་དཀྲོལ་
བཞིན་གཞས་བཏང་བྱུང༌། །
དྲུག་པའི་ཚེས་པ་བཞི་ལ། །
བསང་ཞིག་གཏང་བར་ཕྱིན་པས། །
དབུ་རྩེ་སྨུག་པའི་དཀྱིལ་ནས། ། །
ཆོས་གྲོགས་རྙིང་བ་མཇལ་བྱུང་།”
གཞས་སྐད་དེ་མཚན་གྱི་ཀློང་རུམ་ནས་གྲགས་ཡོང་དུས་ངས་རང་གི་མིག་ཆུ་འགོག་
ཐབས་མ་བྱུང་། དྲུག་པའི་ཚེས་པ་བཞི་ནི་ངའི་སྐྱེས་སྐར་ཏེ། ལོ་ངོ་ཉི་ཤུ་ཁ་ཤས་ཀྱི་སྔོན་གྱི་
ཉིན་མོ་འདིར་ང་རང་མི་ཡུལ་འདིར་ཡོང་བ་ཡིན། ངས་རང་གི་སྐེ་ཡི་གཟི་རྡོ་དེ་ལ་རེག་
རེག་བྱེད་བཞིན་སེམས་སུ་དུས་ནམ་ཞིག་ལ་ང་རང་གླུ་ཚིག་ནང་གི་མི་དེ་ནང་བཞིན་
རང་ལ་རྒྱུས་མེད་པའི་པཱ་ལགས་ལ་ལམ་མཇལ་ཡོང་ངེས་སམ་སྙམ། ཡིན་ན་ཡང་ངས་
གམ་གྱི་མི་འདི་གཉིས་ལ་སེམས་དོན་དེ་ཅི་ཡང་མ་ལབ།
དཔལ་ལྷ། ཁྱོད་ངུས་ནས་ཅི་བྱེད་དམ།” རྣམ་གྲོལ་གྱིས་ང་ལ་ལག་རས་ཤིག་སྤྲད་བྱུང་།
''དཔལ་ལྷ། ཁྱོད་ར་བཟི་འདུག ད་ཆང་མ་འཐུང་།”སུམ་པས་དེ་ལྟར་སྒྲ་སྙན་སེམས་
ཆུང་གིས་ལོགས་ཀྱི་སྒྲོག་ཙེའི་ཐོག་བཞག་སྟེ་དེ་ལྟར་ཟེར།
གང་ལྟར་ཀྱང་། མཚན་མོ་འདིར་ང་ར་བཟི་སོང་བ་འདྲ། ཡིན་ན་ཡང་ངའི་སེམས་
ནས་ཡོད་ཚད་གསལ་བོ་རེད། དེ་ནི་ངས་སྔོན་ཆད་ཡང་ཡང་རྨིས་པའི་རྨི་ལམ་དེ་དང་
མཚུངས་ཏེ། ངས་རང་ཉིད་ར་བཟི་བའི་ལུས་ཀྱི་ཉམས་འགྱུར་དེ་ངའི་སེམས་ཀྱིས་གསལ་
ལེར་མཐོང་ཡོང་། དེ་ནི་ང་ལ་ངོས་གཉིས་ཡོད་པ་དང་མཚུངས་ཏེ། ངོས་གཅིག་གིས་ངོས་
གཞན་ཞིག་ར་བཟི་ཡོད་པ་མཐོང་བྱུང་། །
80



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང་ཚོ་ལྷ་སའི་ཉི་འོད”ལས་སྒོར་ཐོན་དུས། རྣམ་གྲོལ་དང་སུམ་པས་ངའི་དཔུང་པ་
གཡས་གཡོན་ནས་བསྐྱོར་ཡོད། གྲོང་ཁྱེར་གྱི་མཚན་གུང་གི་དུས་ཚོད་དུ་བསེར་བུ་བསིལ་
མོ་ཞིག་གཡུགས་ཡོང་སྟེ་ངའི་སྐྲ་ལོ་དང་ངོ་གདོང་དུ་ཐོགས་ཙམ་བྱས། ངས་སུམ་པ་ལསུམ་
པ། ང་ནི་རང་སྡོད་སར་འགྲོ་གི་ཡིན”ཞེས་ངོ་ཚ་མེད་པའི་རེ་བ་དེ་བཤད་པ་ཡིན།
སུམ་པས་དཔལ་ལྷ། ཁྱོད་ར་བཟི་འདུག”ཟེར། ང་ཁོའི་ལན་དེར་དགའ་པོ་ཁྱོན་ནས་
མ་བྱུང་། ཁོས་དོ་ནུབ་ཆང་ཁ་ནས་ང་ལ་ཁྱོད་ར་བཟི་འདུག་ར་བཟི་འདུག་ཟེར། དེ་ནི་ཁོ་
རང་གཅིག་པུ་ར་བཟི་མེད་པར་སངས་ཤིང་དྭངས་ཡོད་པ་ལྟར་རེད། ཁོའི་ཀུན་ལས་སངས་
ཤིང་དྭངས་ཡོད་པའི་ཉམས་འགྱུར་དང་རང་སྣང་མཐོ་བའི་གཤིས་ཀ་འདིའི་མདུན་ནས་
ང་རང་ཡང་ཡང་ཕམ་ཡོང་།
“སུམ་པ།“ངས་ཅི་ཞིག་བཤད་རྩིས་ཀྱི་སྐབས་སུ་སུམ་པའི་ཁ་པར་གྲགས་བྱུང་བ་
དང་ཁོའི་ལག་པ་ཡ་གཅིག་གིས་ཁ་པར་རྣ་འགྲམ་དུ་ཁྱེར་ཏེ་རྒྱ་སྐད་ཀྱིས“ལོག་ཡོང་གི་
ཡོད། ལམ་སེང་ལོག་ཡོང་”ཟེར་བ་དང་དེ་ནས་ཁ་པར་སྒོ་བརྒྱབ་སོང་། ང་ར་བཟི་ཡོད་ན་
ཡང་ངའི་སེམས་ཏེ་ངའི་ངོས་གཞན་པ་དེས་ཁ་པར་དེ་ནི་ཨ་ཅག་པའེ་ལགས་ཟེར་བ་དེས་
བརྒྱབ་ཡོང་བ་གསལ་ལེར་རྟོགས། །
“རྣམ་གྲོལ། སུམ་པར་བྲེལ་བ་ཆེ་བས། དེས་ན་ང་ནི་རང་སྡོད་སར་འགྲོ་གི་ཡིན།”
མཚན་མོ་འདིར་ངས་རྐང་བཙུགས་ནས་དེ་ལྟར་བཤད། །
"ངའི་འཁྱག་སྒམ་དུ་མར་དང་རྩམ་པ་ཡོད།“རྣམ་གྲོལ་དགོད་བཞིན་དེ་ལྟར་ཟེར་བ་
དང་ངའི་དཔུང་པ་ནས་འཐེན་ཙམ་བྱས་ཏེ”འགྲོའོ”ཟེར། དེ་ནི་ང་རང་ནི་ཁོའི་གཡོག་
འཁོར་ཞིག་ཡིན་པའི་བཟོ་ལྟ་འདུག
རྣམ་གྲོལ། དེས་ན་ཁྱོད་ལ་འོ་བརྒྱལ་བཟོས་སོང་། ཁྱོད་ཀྱིས་དཔལ་ལྷ་མོའི་ཉལ་ཁང་
དུ་སྐྱེལ་རོགས།“ སུམ་པས་དེ་ལྟར་བཤད་པ་ཐོས་དུས་ངའི་སེམས་ཀྱི་ན་ཟུག་དེ་ཆེ་རུ་གྱུར་
81



གཡུ་དྲུག་དཀར་དཔེ་ཚོགས།
སོང་། ན་ཟུག་དེ་ནི་སེམས་ཀྱི་གཏིང་ཞིག་ནས་ལངས་ཡོང་བ་དང་དེ་ནས་རིམ་གྱིས་ཆེ་རུ་
ཆེ་རུ་གྱུར་སོང་། །
''རྣམ་གྲོལ། ང་ཉལ་ཁང་དུ་མི་འགྲོ། ང་རང་གི་རྩམ་པ་དང་མར་ཟ་རུ་འགྲོ་གི་ཡིན།
ངས་དེ་ལྟར་བཤད་དེ་རྣམ་གྲོལ་གྱི་དཔུང་པར་འཇུས་ནས་ཕར་བསྐྱོད། ལམ་ནང་དུ་རླངས་
འཁོར་གྱི་གཙང་པོ་སྟེ་འོད་དཀར་དམར་གྱི་གཙང་པོ་དེ་སྔར་བཞིན་འཇགས་མཐའ་ཞིག་
མི་འདུག གཙང་པོ་དེའི་ངོགས་ནས་ང་དང་རྣམ་གྲོལ་གཉིས་གླ་གཏོང་ཞིག་ཏུ་བསྡད་པ་
དང༌། དེ་ནས་དེ་མ་ཐག་གཙང་པོར་འདྲེས་ཏེ་མདུན་དུ་བུད་སོང་། གླ་གཏོང་གི་རྒྱབ་ཀྱི་
ཤེལ་སྒོའི་ནང་ནས་ངས་ཕྱི་མིག་འཕེན་དུས། སུམ་པ་སྔར་མལ་ན་འགུལ་ཙམ་ཡང་མི་
བྱེད་པར་ཡོ་རེར་ལངས་འདུག ངའི་སེམས་ནང་གི་མི་དེ་ཨང་། ཁྱོད་ཀྱིས་ཅིའི་ཕྱིར་ང་ལ་
བཀག་འགོག་ཙམ་ཡང་མི་བྱེད་དམ། འདི་ཡོད་ཚད་ངས་ཁྱོད་ལ་ཚོད་བགམ་ཙམ་ཡིན་
ཨང་། སྐབས་འདིར། ང་ངོས་གཉིས་སུ་གྱེས་ཡོད་དེ། ང་རང་གི་ལུས་པོ་རྣམ་གྲོལ་ལ་བསྙེས་
ནས་གླ་གཏོང་ནང་དུ་བསྡད་དེ་མདུན་དུ་བསྐྱོད་བཞིན་ཡོད་པ་དང་། ངའི་སེམས་ནི་རྒྱབ་
ལོགས་སུ་ལུས་པའི་སུམ་པའི་ཕྱོགས་སུ་འཕུར་སོང་།
བཅུ་གཉིས་པ།
ངའི་འདུ་ཤེས་སོར་ལ་ཆུད་དུས། ང་མལ་ཁྲི་ཞིག་གི་ཐོག་ཏུ་ཉལ་འདུག མལ་ཁྲི་ནི་
གཡོ་བཞིན་པའི་གཡོར་གྲུ་ཞིག་དང་མཚུངས་པར་ཡོམ་ཡོམ་དུ་སྐྱོམ་པ་དང་ང་ལ་རང་
ཉིད་འཕྱོ་འཇགས་ཆེ་བའི་རླབས་རྩེ་རུ་འཕྱོ་བཞིན་པའི་ཉམས་སྣང་སྐྱེས། ཡིན་ན་ཡང་
ངས་རང་ཉིད་ཉལ་བསྡད་ཡོད་པ་དེ་ནི་མལ་ཁྲི་ཞིག་ཡིན་པ་ལས་གཡོར་གྲུ་ཞིག་མ་ཡིན་
པ་སེམས་ནས་གསལ་ལེར་རྟོགས་ཏེ། ང་འདི་ལྟར་ཨ་རག་གི་བཟི་ཁས་ཡོངས་སུ་མྱོས་
82



，
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སྒྲི
，་ ：
, , ༡
པར་གྱུར་ཏེ་ལུས་པོ་འདི་ར་རོར་གྱུར་ཡོད་ན་ཡང་ངའི་རྣམ་རིག་གིས་ཡོད་ཚད་རྣམ་པར་
མཐོང་ཐུབ། དེ་ལྟར་ལགས་ཀྱང་ངའི་ལུས་པོ་འདི་ངའི་སེམས་ཀྱི་དབང་འོག་ཏུ་མི་འདུས།
ང་ཡར་ལངས་རྩིས་བྱས་ཀྱང་གཡོར་གྲུ་ལྟ་བུའི་མལ་ཁྲི་དེའི་ཐོག་ནས་མར་ཟགས་འགྲོ་
ཨང་སྙམ་པའི་ཚོར་སྣང་བྱུང་བས་ང་མལ་གོས་ལ་འཐམ་ནས་བསྡད་པ་ཡིན།
དེ་ལྟར་ཉལ་དུས། རྣམ་གྲོལ་མལ་ཁྲིའི་ཟུར་དུ་བསྡད་ནས་མར་སྒུར་ཏེ་ངའི་གདོང་ལ་
བལྟས་བྱུང་། ངས་ཁོའི་ར་རིའི་དྲེག་པས་གོས་པའི་མིག་ཤེལ་གྱི་ཤེལ་ལེབ་དེ་གཉིས་མཐོང་
བ་དང་ཤེལ་ལེབ་དེའི་ལྟག་རྒྱབ་ཏུ་འབྱེད་འཛུམ་ཅི་ཡང་མེད་པར་ཅེ་རེར་གདངས་ཡོད་
པའི་མིག་ཟུང་དེ་མཐོང་བྱུང་། རྣམ་གྲོལ་གྱི་མིག་ཤེལ་གྱི་རབ་རིབ་ཀྱི་ཤེལ་ལེབ་དེ་གཉིས་
མཐོང་དུས་ང་ལ་ལག་པ་ཡར་བསྲིངས་ནས་དེ་གཙང་མར་འབྱིད་པའི་འདོད་འདུན་
འགོག་མེད་ཅིག་སྐྱེས་བྱུང་མོད། དེ་ནི་སེམས་ཀྱི་འཆར་སྒོ་ཙམ་ཡིན་པ་ལས་ངའི་ལག་པ་
སྔར་བཞིན་མལ་གོས་ལ་འཐམ་ནས་བསྡད་དེ་འགུལ་ཙམ་ཡང་མ་བྱས།
རྣམ་གྲོལ། ང་རང་གཉིས་གང་དུ་ཡོད་དམ།” ངས་དེ་ལྟར་དྲིས།
"ཁྱོད་ར་བཟི་ནས་གོམ་པ་ཡང་སྤོ་མི་ཐུབ་པས། ངས་མགྲོན་ཁང་འདིར་ཁྲིད་ཡོང་བ་ཡིན།
རང་སྡོད་སར་མར་དང་རྩམ་པ་བཟའ་རུ་འགྲོ་ཞེས་བཤད་ཡོད་པ་མིན་ནམ།”
''དཔལ་ལྷ། ང་སྡོད་སར་རྗེས་མར་ཕྱིན་ཆོག”རྣམ་གྲོལ་གྱིས་དེ་ལྟར་ཟེར་བ་དང༌། དེ་
ནས་མར་སྒུར་ཏེ་ང་ལ་མཆུ་ཡི་འདབ་མ་སྦྱོར་རྩིས་བྱེད།
''རྣམ་གྲོལ། རང་རིག་གནས་པ་མ་རེད་དམ། རིག་གནས་པས་འདི་འདྲའི་འཆལ་
པོའི་ལས་ཀ་བྱེད་མི་སྲིད།" ངས་མགོ་བོ་ཕར་གཟུར་ཙམ་བྱས་ནས་དེ་ལྟར་བཤད།
''དཔལ་ལྷ་ཁྱོད་ཀྱིས་སྐད་ཆ་འདི་འདྲ་ཞིག་གོ་མྱོང་ངམ།” རྣམ་གྲོལ་ཡར་དགྱེ་ཙམ་
བྱས་པ་དང་། དེ་ནས་དགོད་འཛུམ་དང་བཅས་ཏེ “དེང་སྐབས་ཞེད་དགོས་ས་ནི་འཆལ་
པོ་མ་ཡིན་ཏེ། རིག་གནས་པས་འཆལ་པོའི་ལས་ཀ་སྒྲུབ་པ་ནི་ཆེས་ཞེད་དགོས་ས་དེ་ཡིན་
83



གཡུ་དྲུག་དཀར་དཔེ་ཚོགས།
ཟེར་བ་མ་ཐོས་སམ་”ཟེར་བ་དང་། སླར་ཡང་མར་སྒུར་ཏེ་ང་ལ་མཆུ་འདབ་སྦྱོར་རྩིས་བྱེད།
"རྣམ་གྲོལ། སྐུ་མཁྱེན། ངེད་གཉིས་བར་དུ་བརྩེ་དུང་མེད་པས༌ངས་དེ་ལྟར་ཞུ་
བ་བྱས།
དཔལ་ལྷ། གལ་སྲིད་ཁྱོད་ང་ལ་དགའ་པོ་མེད་ན་དང་ཐོག་ངོ་ཤེས་པའི་ཚུན་ནས་
མཉམ་དུ་འཛོམས་ཐེངས་རེར། མང་མང་གི་ཁྲོད་ནས་ཁྱོད་ཀྱིས་ངའི་མིག་ནང་དུ་ཅེ་རེར་
ལྟ་དོན་ཅི་ཡིན་ནམ། དེ་ནི་ཕར་ལ་མིག་གཅིག་བལྟས་པས། ཚུར་ལ་སྤྱན་གཅིག་གཟིགས་
བྱུང་ཟེར་བ་དེ་མིན་ནམ། ཁྱོད་ང་ལ་མི་དགའ་ན་དེ་ལྟར་ལྟ་བ་ནི་མི་འོས”རྣམ་གྲོལ་གྱིས་
དེ་ལྟར་བཤད་ཞོར་དུ་ང་ལ་བསམ་དབང་དྲན་དབང་མེད་པར་སླར་ཡང་མཆུ་འདབ་སྦྱར་
བྱུང་བས། ང་གཡོལ་མ་ཐུབ། །
སྐུ་མཁྱེན། དེ་ནི་རང་གི་མིག་ཤེལ་ངོས་སུ༌ངས་དེ་ལྟར་བཤད་རྩིས་བྱས་ཀྱང་
རྣམ་གྲོལ་གྱིས་ང་ལ་ཚ་ཞིང་སྲེག་པའི་མཆུ་འདབ་སྦྱར་ཏེ་ངའི་དབུགས་ཀྱང་འབྱིན་རྔུབ་
ཁག་པོར་གྱུར་སོང་།
ངས་བཤད་འདོད་པ་ནི་ངས་ཁྱོད་ཀྱི་མིག་ལ་ཐད་ཀར་ལྟ་བ་ནི་ཁྱོད་ལ་དགའ་བས་
མིན་ཏེ། ཁྱོད་ཀྱི་མིག་ཤེལ་ངོས་ཀྱི་ཤེལ་ལེབ་དེ་གཉིས་རབ་རིབ་ཏུ་སྣང་བ་དེར་དོ་སྣང་
ཙམ་བྱས་པ་ཡིན་ཟེར་འདོད་ན་ཡང་། ངའི་ངག་སྒོར་རང་དབང་མེད་པར་གྱུར །
སུམ་པས་བཤད་པ་ལྟར་ན་རྣམ་གྲོལ་ཟེར་བ་འདི་མི་རབ་བེ་རིབ་བེ་ཞིག་རེད་ཟེར།
ངས་དང་ཐོག་དེ་ནི་རྣམ་གྲོལ་གྱི་མིག་ཤེལ་གྱི་ཤེལ་ལེབ་དེ་གཉིས་ཀྱི་ངོས་སུ་གོས་པའི་ར་
རིའི་དྲི་མ་དེ་ཡི་དབང་གིས་ཁོའི་མཐོང་ལམ་རབ་རིབ་ཅིག་ཡིན་ངེས་རེད་ཟེར་བ་རེད་
སྙམ། ང་ལ་མཚོན་ན་ད་ལྟའི་བར་དུ་རྣམ་གྲོལ་ལ་སྐད་འཕྲིན་གྱི་ལམ་ནས་འབྲེལ་བ་མང་
ཙམ་བཟོས་མྱོང་ན་ཡང་ཚང་མ་བརྩེ་འདོད་འགུག་པའི་གཏམ་ཙམ་ལས་མི་ཅི་འདྲ་ཞིག་
ཡིན་པའི་ཐད་ལ་རྒྱུས་ལོན་ཅི་ཡང་མེད། ངས་ཐ་ན་ཁོ་པེ་ཅིང་གི་ལས་ཁུངས་གང་ཞིག་ཏུ་
84



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལས་སྒྲུབ་བྱེད་བཞིན་པ་ཡང་ཧ་མི་གོ སུམ་པས་བཤད་པ་ལྟར་ན་ཁོ་ནི་བོད་ཀྱི་རིག་གནས་
པ་ཆེན་པོ་ཞིག་རེད་ཟེར་མོད། ང་ལ་དེའི་སྐོར་ལ་ཆ་རྒྱུས་ཏོག་ཙམ་ཡང་མེད། མདོར་ན་
རྣམ་གྲོལ་ཟེར་བའི་མི་འདི་ང་ལ་མཚོན་ན་ཡང་མི་རབ་བེ་རིབ་བེ་ཞིག་ཡིན་ཏེ། ཁོ“ལྷ་
སའི་ཉི་འོད་ནང་དུ་ཡོང་མཁན་གྱི་བོད་རིགས་མགྲོན་པོ་དེ་དག་ཁྲོད་ཀྱི་གཅིག་ཡིན་ཞིང་།
ཁོ་ཚོ་ནང་བཞིན་གྲོང་ཁྱེར་ཆེན་པོ་འདིའི་གྲུ་ག་གང་རུང་ཞིག་ནས་མཚམས་ངེས་མེད་དུ་
འདུས་ཡོང་བ་དང་སླར་ཡང་གྲོང་ཁྱེར་གྱི་གཏིང་སར་ཡལ་ནས་དུས་ཡུན་རིང་བོ་ཞིག་ལ་
མཐོང་རྒྱུ་མེད་པའམ་ཡང་ན་དུས་གཏན་ནས་མཐོང་རྒྱུ་མེད་པར་གྱུར་འགྲོ། ཁོ་མི་དེ་འདྲ་
ཞིག་རེད། །
མཚན་མོ་འདིར། ང་རྣམ་གྲོལ་གྱིས་ཁོའི་ལུས་འོག་ཏུ་མནན་བྱུང༌།
དཔལ་ལྷ། རྗེས་མ་ག་དུས་ཡིན་ཡང་ཆང་བཏུངས་ནས་ར་བཟི་བར་བྱས་མི་ཆོག བུ་
མོ་ཚོས་ཆང་འཐུང་ན་གྱོང་རང་གིས་འཁུར་རྒྱུ་ལས་མེད། ངས་ལོ་དུ་མའི་ཡར་སྔོན་དུ་
ཨ་མས་ང་ལ་གདམས་པའི་བསླབ་བྱ་དེ་དྲན་བྱུང་། ད་ལྟ། ང་རང་ཨ་མའི་སྐད་ཆར་མ་ཉན་
པ་དེར་ཞེ་འགྱོད་ཆེན་པོ་ཞིག་སྐྱེས་བྱུང་མོད། ཡིན་ན་ཡང་ད་ནི་ཡོད་ཚད་འཕྱིས་དྲགས་
པ་འདྲ། ཨ་རག་གི་བཟི་ཁ་བཙན་པོས་ད་ནི་ངའི་ལུས་དང་སེམས་གཉིས་སོ་སོར་དབྱེ་སོང་
སྟེ། སེམས་ཀྱི་འགོག་རྒོལ་ཤུགས་ཇི་ལྟར་ཆེ་ཡང་ལུས་ནི་ཉོབ་ཅིང་དུབ་ནས་ཤུགས་ཅི་
ཡང་མི་འདུག ངས་རྣམ་གྲོལ་གྱིས་ང་རང་གི་གོས་ལྭ་རེ་རེ་བཞིན་བཤུས་བྱུང་བ་མཐོང་།
དེ་ནི་ངའི་རྣམ་ཤེས་དེ་ལུས་དང་བྲལ་ཏེ་ཟུར་ལོགས་ཤིག་ཏུ་ཁང་མིག་འདིའི་ནང་གི་བྱུང་
བ་ཡོད་ཚད་ལ་ལྟ་བཞིན་པ་དང་མཚུངས། གློག་འོད་ཀྱི་འོག་ཏུ། ངས་རང་ཉིད་ཉ་མོ་ཞིག་
སྐམ་སར་ལྷུང་ནས་འཕག་འཚག་བྱེད་པ་དང་མཚུངས་པར་ཉལ་ཁྲིའི་ཁུད་དུ་འགུལ་
བཞིན་པ་མཐོང་། འགུལ་སྟངས་དེ་ནི་ཅི་འདྲའི་འཚེར་སྣང་ཆེ་བ་ཞིག་རེད་ཨང་། ད་ལྟའི་
བར་དུ་ང་དེ་ལྟར་མི་ཞིག་གི་མཐོང་ལམ་ནས་སྒྲེན་པོར་བུད་མ་མྱོང་། ཨ་རག་གི་བཟི་



གཡུ་དྲུག་དཀར་དཔེ་ཚོགས།
ཁ་བཙན་པོས་ངའི་ལུས་ཀྱི་རྩ་ལམ་རེ་རེ་ན་བཞུར་བའི་ཟུངས་ཁྲག་དེ་ལྷག་ལྷོག་འཁོལ་
བཞིན་ཡོད་པ་ལྟར་ང་རང་དར་ཞིག་ལ་ཚ་ལམ་ལམ་བྱེད་ཅིང་། ངའི་ཤ་མདོག་སྨུག་པོ་
དེར་འོད་མདངས་རྒྱས་ཤིང་། འོ་འཛིན་གྱི་དེའུ་འབུར་དང་ལྟེ་ཞབས་ཀྱི་གཤོང་ཁུག བྱིན་
གྱིས་ཕྲ་ཞིང་ཤ་ཁས་ཟླུམ་པའི་བརླ་གཉིས། དེ་མིན་ཉག་གིས་ཕྲ་བའི་སྐེད་སྐབས་དང་།
མཚང་ར་རྒྱས་པའི་སྟ་ཟུར་བཅས་ཏེ། ངས་རང་གི་འཕྱོ་ཞིང་འཇགས་པའི་སྒང་གཤོང་གི་
ཐིག་རིས་དེ་དང་རེ་ཕྲ་རེ་སྦོམ་གྱི་གཟུགས་ཀྱི་བརྙན་རིས་དེ་དག་མཐོང་བྱུང་། ད་ལྟའི་
བར་དུ་ངའི་གོས་ཀྱིས་མི་ཐུམ་པ་ནི་མ་གཞིར་ལང་ཚོས་བརྟས་པའི་ལུས་པོ་འདི་ཡིན་ནམ།
མཚན་མོ་འདིར། ངའི་གཟུགས་པོ་ནི་སྐམ་སར་ལྷུང་བའི་ཉ་མོ་བཞིན་རྣམ་གྲོལ་གྱི་མིག་
མདུན་ནས་ངོ་ཚའི་སྒྲིབ་པ་དང་ཡོངས་སུ་བྲལ་སོང་། ངས་རྣམ་གྲོལ་གྱིས་མིག་ཤེལ་གདོང་
ཁུག་ནས་ཕུད་དེ་ཟུར་གྱི་སྒྲོག་ཙེ་རུ་བཞག་པ་མཐོང་བ་དང་། ཁོས་ངག་ནས་དབང་མེད་དུ་
''དཔལ་ལྷ། དཔལ་ལྷ་ཞེས་འབོད་པ་ཐོས། །
“འདི་བཀྲོལ་མི་ཆོག”རྣམ་གྲོལ་གྱིས་དེ་ལྟར་ངའི་ཡོད་ཚད་ལུས་ནས་བཤུས་རྗེས་
ངས་རང་གི་སྐེ་རུ་བཏགས་ཡོད་པའི་གཟི་མིག་དགུ་མ་དེ་ལག་པ་ཡ་གཅིག་གིས་བསྡམས་
ནས་དེ་ལྟར་བཤད།
ཞོགས་པར་གཉིད་ལས་སད་དུས། ངས་མདང་དགོང་གི་བྱུང་བ་དེ་ཡོད་ཚད་སྔོན་
ཆད་ཡང་ཡང་རྨིས་པའི་རྨི་ལམ་དེ་དང་མཚུངས་པར་མངོན་སུམ་མིན་ན་ཅི་མ་རུང་
སྙམ། འོན་ཀྱང་འཇིག་རྟེན་འདིར་ཕལ་ཆེར་ཅི་མ་རུང་གི་རེ་འདུན་ཡོད་ཚད་ཇི་བཞིན་
འགྲུབ་མི་སྲིད་དེ། ངའི་གམ་དུ་གཅེར་བུར་གཉིད་དུ་ཡུར་བའི་རྣམ་གྲོལ་གྱིས་འདི་ཐམས་
ཅད་མདང་གསུམ་གྱི་རྨི་ལམ་མ་ཡིན་པ་ར་སྤྲོད་བྱས་བྱུང་། ངས་རྣམ་གྲོལ་གྱི་མིག་ཤེལ་དེ་
ཟུར་ལོགས་ཀྱི་སྒྲོག་ཙེའི་སྒང་ནས་ཚུར་བླངས་པ་དང་དེ་ནས་ཧ་བཏབ་སྟེ་ལག་རས་ཀྱིས་
གཙང་མར་ཕྱིས། མིག་ཤེལ་གྲོལ་བའི་རྣམ་གྲོལ་གྱི་མིག་ཟུང་དེ་ཕྱི་རུ་ཅུང་འབུར་ཡོད་ཅིང་
86



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
།
དེ་ནི་དུས་ཚོད་རིང་བོར་མིག་ཤེལ་གྱོན་པས་ཡིན་ལས་ཆེ། དེ་ལྟར་རྣམ་གྲོལ་གྱི་གཉིད་དུ་
ཡུར་བའི་གདོང་ལ་ཞིབ་ལྟ་བྱེད་དུས་ཁོས་ག་ལེར་མིག་ཟུང་ལ་སྲུབས་ཀ་ཕྱེས་ཤིང་། ཁའི་
ཟུར་དུ་འཛུམ་ཞིག་རྒྱས་ཡོང་། ཁོས་ང་གྲུ་ཁུག་ཏུ་བསྡམས་ཙམ་བྱས་ཤིང་དེ་ནས་ངའི་ཐོད་
པར་འོ་ཞིག་སྐྱེལ་བྱུང་། ཉལ་སའི་ནང་ནས། རྒྱུས་མངའ་ཆེན་པོ་མེད་པའི་སྐྱེས་པ་འདིས་
སྤྲད་པའི་དྲོད་འཇམ་གྱི་ཚོར་བ་དེས་ངའི་སེམས་ཀྱི་འདབ་ལོ་ཡང་མོར་སྒུལ་ཙམ་བྱས་
པ་དང་། ངའི་སེམས་སུ་མ་མཐའ་ཡང་འཇིག་རྟེན་འདིར་སུམ་པ་མ་གཏོགས་ངས་ད་དུང་
རང་ཉིད་སྐྱེས་པ་གཞན་ཞིག་ལ་དགའ་བར་ཚོད་ལྟ་བྱས་ཆོག་སྙམ།
''རྣམ་གྲོལ། ད་ང་ནི་རང་གི་དགའ་གྲོགས་ཡིན་ནམ།” མལ་སའི་ནང་ནས་ངས་རྣམ་
གྲོལ་ལ་དེ་ལྟར་དྲིས།
ཧེ་ཧེ།” རྣམ་གྲོལ་དགོད་བཞིན་དུ་ངའི་སྐྲ་ལོར་བྱིལ་བྱིལ་བྱེད་ཅིང་དེ་ནས“ཁྱོད་
ངའི་འགྲོགས་བཟང་ཡིན”ཟེར། །
“འགྲོགས་བཟང་ཟེར་བ་ནི་གཡུ་སྒྲོན་གྱིས་བཤད་པ་དེ་འདྲ་ཡིན་ནམ།” ངས་གཡུ་
སྒྲོན་གྱི་སྐད་ཆ་དེ་དག་དྲན་ཡོང་།
གཡུ་སྒྲོན་གྱིས་ཇི་ལྟར་བཤད་པ་རེད།”
“གཡུ་སྒྲོན་གྱིས་འགྲོགས་བཟང་ཟེར་བ་དེ་ནི་ཉལ་གྲོགས་ཙམ་རེད་ཟེར། དེ་འདྲ་
ཡིན་ནམ།”
དཔལ་ལྷ། དངོས་གནས་དགོངས་དག ངས་ཀྱང་ཁྱོད་དང་དགའ་རོགས་བསྒྲིགས་
འདོད། ཡིན་ན་ཡང་ང་ལ.……. རྣམ་གྲོལ་གྱིས་ངའི་དྲི་བར་ལན་ཐད་ཀར་བཏབ་མ་བྱུང་།
ཁོས་དེ་ལྟར་བཤད་དུས། ངའི་མིག་ཀོང་དུ་དབང་མེད་དུ་འཁྱག་སིབ་སིབ་ཏུ་གྱུར་སོང་། །
“དེ་དུས་ཇ་ཁང་ནང་ནས་ཇ་འཐུང་དུས་རང་གིས་ང་ལ་དགའ་རོགས་བསྒྲིག་འདོད་
ཟེར་བ་མིན་ནམ།”
87



གཡུ་དྲུག་དཀར་དཔེ་ཚོགས།
" "རྣམ་གྲོལ་གྱིས་མིག་ཤེལ་གདོང་ཁུག་ཏུ་གཟར་བ་དང་སྐད་ཆ་མི་བཤད་
པར་བསམ་གཞིགས་ཀྱི་འཇིངས་སུ་ཞུགས་པ་ལྟར་དལ་རྨེག་གེར་སྡོད། སྔོན་ཆོད་མི་མང་
གི་ཁྲོད་ནས་ཁོ་ཡང་དེ་ལྟར་གློ་བུར་དུ་འདང་རྒྱག་ཟབ་མོ་ཞིག་ཏུ་ལྷུང་འགྲོ།
“རྣམ་གྲོལ། མ་གཞིར་རང་གི་སྐད་ཆ་དེ་དག་རྫུན་ཡིན་ནམ།” ངས་དེ་ལྟར་ཁོའི་ལག་
པའི་གྲུ་མོ་སྒུལ་ཙམ་བྱས། ང་རང་གི་ནུས་མེད་གཉོམ་ཞན་གྱི་ངང་ཚུལ་འདིར་སེམས་ནས་
སྐྱུག་མེར་ཅིག་ལངས་བྱུང་། མ་གཞིར་བུ་མོ་དག་ནི་སྐྱེས་པ་ཚོའི་མདུན་ནས་གཅེར་བུར་
གྱུར་རྗེས་འདི་ལྟར་ལ་རྒྱ་ཅི་ཡང་མེད་པ་ཞིག་ཏུ་གྱུར་འགྲོ་བ་ཡིན་ནམ། ངའི་མིག་ཀོང་དུ་
མིག་ཆུ་འཁྱིལ་ནས་ད་ནི་རགས་ཤོར་བའི་ཆུ་བོ་ལྟར་ཕྱི་རུ་བཞུར་རྩིས་བྱེད།
དགོངས་དག དཔལ་ལྷ། ངས་བཤད་པ་ཐམས་ཅད་བདེན་པ་ཡིན། ཡིན་ན་ཡང་། ང་
ནི་ཁྱིམ་ཆུང་མ་བུ་ཕྲུག་ཅན་ཞིག་ཡིན་པས༌རྣམ་གྲོལ་གྱིས་སྐད་ཆ་འདི་བཤད་དུས་
ང་སྔར་བས་ཀྱང་གྲུ་ཁུག་ཏུ་ཤུགས་ཀྱིས་བསྡམ་ཙམ་བྱས་སོང་བ་དང་། ཁོའི་སྐད་ཆ་འདིས་
ངའི་མིག་ཀོང་དུ་འཁྱིལ་བའི་མཆི་མའི་ཆུ་རགས་དེ་ཡོངས་སུ་གཏོར་སོང་། མཆི་མ་དེ་
དག་དེ་ལྟར་ལ་རྒྱ་ཅི་ཡང་མེད་པར་ངའི་མཁུར་ཚོས་ངོས་སུ་འགྲིལ་ཡོང་བ་དང་། དེ་ནས་
མར་བཞུར་ཏེ་ངའི་སྐེ་ཡི་གཟི་རྡོ་རྗེན་པར་བཟོས་ཤིང་རྣམ་གྲོལ་གྱི་ལག་པའི་ཕྱི་ངོས་ཀྱང་
རྗེན་པར་བཟོས་སོང་།
”དཔལ་ལྷ། དགོངས་དག ཁྱོད་མ་ངུ་དང༌། རྣམ་གྲོལ་གྱིས་དེ་ལྟར་ཟེར་བཞིན་ཧ་
ཅང་ཞི་འཇམ་གྱིས་ལག་པས་ངའི་མིག་ཆུ་ཕྱིས་ཡོང་བ་དང་ང་དང་ངའི་ཆུང་མའི་བར་དུ་
བརྩེ་དུང་མེད”ཟེར།
བཅུ་གསུམ་པ།
ཞོགས་པ་འདིར། རྣམ་གྲོལ་གྱིས་ང་ལ་ཁོའི་རྩེད་མཚར་ལྟ་བུའི་མི་ཚེའི་གཏམ་རྒྱུད་
88



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
མི་
གླེང་དུས། ངའི་སྣང་བ་ཞིག་ལ་རྣམ་གྲོལ་ཟེར་བའི་མི་རབ་བེ་རིབ་བེ་འདི་རིམ་གྱིས་ཇེ་
གསལ་ནས་ཇེ་གསལ་དུ་གྱུར་སོང་། མ་གཞིར་རྣམ་གྲོལ་ཀྱང་ང་དང་མཚུངས་པར་རི་
གྲོང་ཞིག་ནས་འཚར་ལོངས་བྱུང་བའི་ཕྲུ་གུ་ཡིན་ལ། ཁོས་ང་ནང་བཞིན་སློབ་མཚམས་
མ་བཞག་པར་སློབ་གྲྭ་ཆུང་འབྲིང་རིམ་པར་བརྒྱུད་ནས་བསླབ་གནས་མཐོན་པོར་བླངས་
ཤིང་། མཇུག་མཐར་པེ་ཅིང་གི་བོད་འབྲེལ་ཞིབ་འཇུག་ལས་ཁུངས་ཤིག་ཏུ་ལས་སྒྲུབ་
བྱས། ཁོར་སྤུན་མཆེད་དྲུག་ཡོད་ཅིང་། སྲིང་མོ་གཅིག་མ་གཏོགས་ཚང་མ་བུ་ཡིན། ཁོ་
སློབ་འབྲིང་ལོ་རིམ་གསུམ་པའི་སྐབས་སུ་ཕ་རྒན་གྱིས་གྲོང་ཚོ་གཅིག་པའི་ཁྱིམ་ཚང་ཞིག་
ལ་མག་པར་བྱིན་པ་དང་། ལོ་ན་ཤིན་ཏུ་ཆུང་དུས་ནས་འཇིག་རྟེན་མཐུན་འཇུག་གི་འཚོ་
བར་རོལ་བ་འདྲ། །
"ངའི་མི་ཚེ་ནི་སུ་ཞིག་གིས་ང་ལ་རྩེད་མཚར་བཤད་པ་དང་མཚུངས།” རྣམ་གྲོལ་
གྱིས་ང་ལ་དེ་ལྟར་ཟེར། ཉིན་ཞིག་ལ་སློབ་གྲྭ་གྲོལ་ནས་ཁྱིམ་དུ་ལོག་དུས་ཁྱིམ་དུ་གྲོང་མི་
མང་པོ་ཞིག་འདུས་ཏེ་དགའ་སྟོན་ལ་རོལ་བཞིན་ཡོད་ཅིང་། སྒོ་རའི་ནང་དུ་ཨ་རག་གི་དྲི་
མ་ཞིམ་པོ་ཞིག་གིས་ཁྱབ། རྣམ་གྲོལ་གྱི་སེམས་སུ་དེ་ནི་རང་གི་ཕུ་བོས་སུ་ཞིག་ལ་མནའ་མ་
ལེན་བཞིན་མེད་དམ་སྙམ་ནས་དཔེ་ཁུག་ཕར་གཡུགས་ཏེ་ཐབ་ཚང་དུ་འཛུལ་དུས་ཁོའི་
སྲིང་ཆུང་མས་ཁོརཕུ་བོ་རྣམ་གྲོལ། ཨ་ཕས་ཁྱོད་རང་མག་པར་བྱིན་སོང་”ཟེར་བ་ཐོས།
“ཉིན་དེར་ང་དར་ཞིག་ལ་རང་གི་རྣ་བར་ཡིད་ཆེས་མ་བྱུང་། ངའི་ཕ་རྒན་རྣམ་ཀུན་
ཁ་བཙན་དབང་བཙན་ཡིན་ན་ཡང་ང་མག་པར་འདི་ལྟར་སྤྲོད་མི་སྲིད་སྙམ། ཡིན་ན་ཡང་
དེ་ནི་དོན་དངོས་ཡིན་ཏེ། ང་ལོ་བཅོ་ལྔར་སོན་པའི་ལོ་དེར་དེ་ལྟར་གྲོང་ཚོའི་ནང་གི་ཐུབ་
བསྟན་བཟའ་འཚོ་གཉིས་ཀྱི་བུ་མོ་ཁེར་སྐྱེས་མ་གཡུ་མཚོ་སྒྲོལ་མའི་མག་པར་གྱུར་སོང་།
དེ་དུས་བསམ་བློ་མང་པོ་ཅི་ཡང་འཁོར་མ་མྱོང་ལ། བརྩེ་དུང་ཟེར་བ་ཡང་ཅི་ཡིན་གསལ་
བོ་ཞིག་མི་ཤེས། ངས་རང་ཉིད་མག་པར་གྱུར་པ་དེར་ལྟ་ཚུལ་ཅི་ཡང་མ་ལབ། དེ་ལས་ལྡོག་
89



གཡུ་དྲུག་དཀར་དཔེ་ཚོགས།
སྟེ། ང་ནི་མག་པར་གྱུར་སོང་བའི་དོན་འདིར་སེམས་གཏིང་ནས་བྲེལ་དངངས་ཤིག་སྐྱེས་
སོང་བ་དང་། དེ་ནི་ད་ལྟ་ཡང་བརྗོད་མི་ཤེས་པའི་ཚོར་བ་ཞིག་རེད།”
ཕྱིས་སུ། རྣམ་གྲོལ་གྱིས་ཕ་རྒན་ལ་རེ་བ་ཉག་གཅིག་ཞུས་པ་འདི་ལྟར་ཡིན་ཏེ། ང་མུ་
མཐུད་དུ་སློབ་གྲྭར་འགྲོ་དགོས་ཡོད་ཅེས་བཤད།
ང་རང་འཚར་ལོངས་བྱུང་དུས། བུ་ཞིག་ཡིན་ན་ཕལ་ཆེར་མི་ཚེའི་གདམ་ཀ་གསུམ་
ལས་མི་འདུག་སྟེ། དེ་ནི་གྲྭ་པ་དང་། སློབ་མ། མག་པ་གསུམ་རེད། ཧི་ཧི”རྣམ་གྲོལ་གྱིས་དེ་
ལྟར་ཁོག་དགོད་ཅིག་བྱེད་བཞིན“ཁོ་ཚོས་ང་ལ་ཁྱོད་མག་པ་བྱོས་དང་སློབ་གྲྭར་འགྲོ་བར་
བཀག་འགོག་མི་བཟོ་ཟེར། དེ་ལྟར་མ་ཡིན་ན་ཁྱོད་ཀྱིས་མུ་མཐུད་དུ་རིག་གནས་སྦྱངས་
འདོད་ན་དགོན་པར་བསྐྱལ་ནས་གྲྭ་པ་བྱེད་པ་ལས་འོས་མེད་དེ། ངེད་ཚང་ལ་ཁྱོད་སློབ་
གྲྭར་སྐྱེལ་བའི་འགྲོ་སོང་གཏང་རྒྱུ་མི་འདུག དེ་བས་ཨ་ཁུ་ཐུབ་བསྟན་ཚང་གི་མག་པ་བྱས་
ན་ཁྱོད་ལ་སློབ་ཡོན་སྤྲོད་རྒྱུར་དཀའ་ཁག་མེད་ཟེར། ང་དེ་ལྟར་ཁོ་ཚོའི་མག་པར་གྱུར་
སོང་།”
དང་ཐོག རྣམ་གྲོལ་གྱི་ཕ་རྒན་དང་ཨ་ཁུ་ཐུབ་བསྟན་བཟའ་ཚོ་གཉིས་ཀྱིས་ཀྱང་རྣམ་
གྲོལ་རེ་ཞིག་ལ་སློབ་གྲྭར་བཏང་ན་ཡང་། སྐབས་དེའི་སློབ་གྲྭ་བ་ཕལ་མོ་ཆེ་དང་མཚུངས་
པར་ཆེས་མཐའ་མཇུག་ཡིག་ཚད་མ་ལོངས་པར་སློབ་ཆེན་དུ་འཕར་མི་ཐུབ་པར་ཕྱིར་
ལོག་ངེས་རེད་སྙམ་ཡོད་པ་འདྲ། ཡིན་ན་ཡང་འདི་ཡོད་ཚད་དར་མ་དེ་དག་གི་ཇུས་འགོད་
ལས་འགོངས་ཏེ། རྣམ་གྲོལ་ནི་གཤོག་པ་ཐོགས་པའི་གླག་རྒོད་བཞིན་རིམ་གྱིས་བྲག་ཐེམ་
ལ་རེ་མི་དགོས་པ་ཞིག་ཏུ་གྱུར་སོང་།
“མཐོ་འབྲིང་ལོ་རིམ་གཉིས་པའི་སྐབས་སུ་གཡུ་མཚོ་སྒྲོལ་མ་བུ་ཞིག་བཙས་པ་དང་།
མིང་ལ་ཀུན་དགའ་ཞེས་བཏགས། བུ་སྐྱེས་པས་ཁྱིམ་ཚང་གཉིས་ཀ་དགའ་བར་གྱུར་ཅིང་།
ང་ཡང་དེ་ལྟར་ཕྲུ་གུ་ཞིག་གི་ཕ་རུ་གྱུར་སོང་། ད་ལྟ་བསམས་ན་དེ་ནི་ཕྲུ་གུ་ཞིག་ཕྲུ་གུ་



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། -
གཞན་ཞིག་གི་ཕ་རུ་གྱུར་པ་དང་མཚུངས་ཏེ། འདི་ནི་ལས་དབང་གིས་ང་ལ་རྩེད་མཚར་
རྩེ་པ་འདྲ། ཡིན་ན་ཡང་། ངས་རྩེད་མཚར་ལྟ་བུའི་འཚོ་བ་དེར་རྩིས་མཐོང་ཆེན་པོ་ཅི་
ཡང་མ་བྱས། ང་མུ་མཐུད་དུ་སློབ་གྲྭར་བསྐྱོད་པ་དང་། ཁྱིམ་དུ་སྡོད་པའི་དུས་ཚོད་ལས་
སློབ་གྲྭར་འགྲོ་བའི་དུས་ཚོད་མང་ཞིང་། ངའི་ཆུང་མར་འགྲོགས་པའི་དུས་ཚོད་ལས་སློབ་
གྲོགས་ཚོ་དང་འགྲོགས་པའི་དུས་ཚོད་མང་། གཡུ་མཚོ་སྒྲོལ་མ་ནི་ཆུང་དུས་ནས་སློབ་
གྲྭར་མ་འགྲིམས་པར་ཕ་མ་གཉིས་ཀྱི་གམ་དུ་ཉར་ཏེ་གཅེས་པར་བསྐྱངས་ཤིང་བོད་ཀྱི་
གཏམ་དཔེ་ཞིག་ཏུ་ལ་ལ་འགོ་བའི་ལག་རྟེན་དང་། ཕྱི་མར་འགྲོ་བའི་ལག་རོགས་ཟེར་བ་
དེ་བཞིན་ཡིན། ལོ་དེ་དག་ཏུ་ཁོ་མོས་རྒན་རྒོན་དང་ཕྲུ་གུ་བསྙོར་ནས་དཀའ་ལས་མང་པོ་
བརྒྱབ་ཡོད་པ་དེ་ངའི་སེམས་ཀྱིས་ཤེས་ཡོད། ཡིན་ན་ཡང་ང་མོར་བརྩེ་འདང་མི་འདུག
ལོ་དེ་དག་ཏུ་ངས་ཀྱང་བརྩེ་དུང་ཞིག་ཨེ་ཡོད་ལ་ཧུར་བརྩོན་མང་པོ་བྱས་པ་ཡིན།”
ཕྱིས་སུ་རྣམ་གྲོལ་གྱིས་པེ་ཅིང་གི་སློབ་ཆེན་ཞིག་ཏུ་ཡིག་ཚད་ལོན། དེ་ནི་གྲུབ་འབྲས་
བླ་ན་མེད་པ་ཞིག་ཡིན་ཏེ། ཁོ་ཚོའི་གྲོང་ཚོ་ཕར་ཞོག་ཐ་ན་ཁོ་ཚོའི་ལུང་པ་དང་། ས་ཁུལ་
དེ་གར་ཡང་ད་ལྟའི་བར་དུ་དེ་ལྟ་བུའི་ཡིག་ཚད་མཐོན་པོ་བླངས་ནས་པེ་ཅིང་གི་སློབ་གྲྭ་
ཆེན་མོར་འགྲོ་མྱོང་མཁན་ཞིག་མེད་སྐད།
ངས་སྤྱིར་བཏང་གི་སློབ་གྲྭ་ཆེན་མོ་ཞིག་ཏུ་ཡིག་ཚད་ལོངས་ན། ཁོ་ཚོས་གཏོང་མི་
སྲིད་ཀྱང་། པེ་ཅིང་གི་སློབ་ཆེན་དུ་ཡིག་ཚད་ལོངས་པས་ང་ནི་གཏམ་དཔེ་ཞིག་ཏུ་བུ་སྐྱེས་
གནམ་གྱིས་མི་ཁོག་ཟེར་བ་དེ་བཞིན་དུ་གྱུར་སོང་། ང་ལོ་བཅུ་དགུའི་སྟེང་པེ་ཅིང་དུ་ཡོང་
བ་དང་། ད་ནི་ལོ་མང་པོ་ཞིག་ཕྱིན་སོང་། དྲང་མོར་བཤད་ན། དངོས་གཞི་སློབ་མཐར་ཕྱིན་
རྗེས་ང་ཕ་ཡུལ་དུ་ལས་སྒྲུབ་བྱེད་དུ་བསྐྱོད་ཆོག་ཀྱང་ངས་མུ་མཐུད་དུ་ཞིབ་འཇུག་སློབ་
མར་ཡིག་ཚད་བཏང་བ་དང་། དེ་ནས་སློབ་ཐོན་བྱུང་རྗེས་ཕ་ཡུལ་དུ་མ་ལོག་པར་པེ་ཅིང་
ནས་ལས་ཀ་བཙལ་བ་ཡིན། ངས་འདི་ལྟར་བྱེད་དོན་ང་དངོས་གནས་ཕ་ཡུལ་དུ་ཕྱིན་ཏེ་
91



གཡུ་དྲུག་དཀར་དཔེ་ཚོགས།
བརྩེ་དུང་མེད་པའི་བུད་མེད་ཅིག་དང་ལྷན་དུ་འཚོ་བ་རོལ་མི་འདོད་པས་ཡིན། དོན་དམ་
དུ་ང་ནི་ཡུལ་བྱོལ་བ་ཞིག་ཡིན། ཁྱོད་ཀྱིས་ཡུལ་བྱོལ་བ་ཟེར་བ་ཅི་ཞིག་ཡིན་པ་ཧ་གོའམ།་
ད་ནི། ངས་གཡུ་མཚོ་སྒྲོལ་མར་དགོངས་དག་ཞུ་རྒྱུ་ལས་འོས་མི་འདུག དངོས་
གཞིའི་སྐབས་སུ་ངས་ད་དུང་མོར་བརྩེ་དུང་ཆགས་པར་ཧུར་བརྩོན་བྱས་མྱོང་། ཐེངས་
ཤིག་ལ་དབྱར་ཀའི་གུང་གསེང་གི་སྐབས་སུ་ང་ཕ་ཡུལ་དུ་ལོག་པ་ཡིན། ངས་པེ་ཅིང་ནས་
ཁོ་མ་བུ་གཉིས་ལ་གོས་ལྭ་སྣ་ཚོགས་ཤིག་ཉོས་པ་དེ་རྒྱབ་ཁུག་ཏུ་བཅུག་ནས་གྲོང་ཚོའི་
འདབས་ནས་ཡར་ཡོང་དུས། མོས་སླེ་བོ་ཞིག་ཁུར་ཏེ་ཞིང་ཁ་ནས་ཁྱིམ་དུ་ལོག་པ་དང་
འཕྲད། ཚོར་བ་དེ་ད་ལྟ་ཡང་བརྗེད་རྒྱུ་མི་འདུག སྐྱུར་མོ་ཞིག་རེད། མོས་ཅུང་རིང་ས་ནས་
ང་གྲོང་ཚོའི་འདབས་ཀྱི་ལམ་ནང་དུ་ཡར་ཡོང་བ་མཐོང་བ་དང་། མར་མིག་གིས་ལྟ་ཙམ་
བྱས་རྗེས། མུ་མཐུད་དུ་སླེ་བོ་ཁུར་ཏེ་ཁྱིམ་དུ་ལོག་སོང་། ང་ལ་སྒུག་ཙམ་ཡང་མི་བྱེད། ང་
མོའི་རྗེས་སུ་འབྲངས་ཏེ་བསྐྱོད་དུས། སྣང་བ་ཞིག་ལ་བརྩེ་དུང་ཟེར་བའི་ཅི་ཞིག་ངའི་
སེམས་ཀྱི་རྫ་མགོ་ནས་སྤྲིན་པ་ཡུག་གཅིག་རླུང་གིས་ཁུར་སོང་བ་ལྟར་མེད་པར་གྱུར་སོང་།
ཚུལ་དེ་ནི་ངའི་སེམས་ཀྱི་བརྩེ་དུང་མ་ཡིན་ཏེ། པེ་ཅིང་དུ་སྡོད་རིང་ལ་ངས་རང་ཉིད་ཕ་
ཡུལ་དུ་ལོག་དུས་གཡུ་མཚོ་སྒྲོལ་མས་དྲན་གདུང་གི་མིག་ཆུ་བཞུར་བཞིན་གྲོང་ཚོའི་
འདབས་རོལ་ཏུ་ང་ལ་སྒུག་སྡོད་པར་འཆར་ཡན་ཡང་ཡང་བྱས་མྱོང་མོད། དེ་ནི་དངོས་
གནས་འཆར་ཡན་ཙམ་ཡིན་པ་ལས་དོན་དངོས་སུ་ཇི་ལྟར་འགྱུར་ཐུབ་ཨང་། བརྒྱ་ལ་མོར་
ངའི་འཆར་ཡན་ཁྲོད་ཀྱི་བྱེད་སྟངས་དེ་འདྲ་མེད་ན་ཡང་། ང་ལ་སྒུག་ཙམ་བྱས་ན་ཅིས་མི་
ཆོག་ཨང་། ངའི་བརྩེ་དུང་ལ་སྒུག་ཙམ་བྱས་ན་ཅིས་མི་ཆོག་ཨང་།”
ལོ་དེར་རྣམ་གྲོལ་གྲོང་ཚོའི་ནང་དུ་དབྱར་གྱི་གུང་གསེང་གི་སྐབས་སུ་ལོག་འགྲོ་དུས།
ཁོས་གཡུ་མཚོ་སྒྲོལ་མ་དང་གྲོང་ཚོའི་ནང་གི་ཕོ་གསར་སངས་རྒྱས་གཉིས་ཀྱི་དབར་གྱི་
གཏམ་ཡན་མང་པོ་ཞིག་རྣ་ནང་དུ་ལྷུང་། དེ་ནས་བཟུང་། རྣམ་གྲོལ་ཕ་ཡུལ་དུ་ལོག་ཐེངས་
92



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཉུང་དུ་ཕྱིན་སོང་།
“དཔལ་ལྷ། ད་ལྟ་གྲོང་ཚོའི་ནང་གི་མི་ཚང་མས་ང་ནི་མི་ཁྲེལ་མེད་ཅིག་རེད་ཟེར་
བཞིན་ཡོད། ངས་རང་ཉིད་མི་ཁྲེལ་མེད་ཅིག་ཡིན་མིན་ལ་བསམ་བློ་གཏང་མི་འདོད། ང་
དང་གཡུ་མཚོ་སྒྲོལ་མ་གཉིས་ཀྱིས་ཕན་ཚུན་སུ་ལ་ཡང་ལེ་བདའ་བྱེད་དོན་མི་འདུག་སྙམ།
དེ་ནི་ལས་དབང་གིས་ངེད་གཉིས་ལ་རྩེད་མཚར་ཙམ་བརྩེས་པ་རེད། ངས་ད་ལྟ་ཡང་ཟླ་
རེར་ཁྱིམ་ལ་རང་གི་ཟླ་ཕོགས་ཀྱི་ཕྱེད་ཀ་སྐུར་བཞིན་ཡོད་ཅིང་འདི་ནི་ངས་ཁོ་ཚོར་སྒྲུབ་
ཐུབ་པའི་ལས་ཀ་གཅིག་པུ་དེ་ཡིན་པ་འདྲ། ང་ལ་མཚོན་ན། ད་ནི་ས་མཐའ་མི་ཡི་ལུང་པ་
འདི་ནས་ཚེ་ཡི་འདུ་བྱེད་སྟོང་དགོས་རུང་ད་ནི་ཕ་ཡུལ་ཕྱོགས་སུ་ལོག་མི་འདོད།
རྣམ་གྲོལ་གྱིས་ཞོགས་པ་འདིར་ང་རང་ཁོའི་གྲུ་ཁུག་ཏུ་བསྡམས་ནས་མལ་སའི་ནང་
ནས་སྐད་ཆ་འདི་དག་གླེང་བྱུང་། ཁོས་འདི་ལྟར་བཤད་རྗེས”དཔལ་ལྷ། ངས་ཁྱོད་ལ་མགོ་
སྐོར་བཏང་བ་མིན་ཏེ། ངས་བཤད་པ་འདི་དག་ངོ་མ་ཡིན”ཟེར།
“ཁྱོད་ཀྱིས་ངོ་མ་ཡིན་ཞེས་ནན་ཅག་མ་བྱས་ཀྱང་། ང་རང་ཁྱོད་ཀྱིས་བཤད་པ་དེ་
བདེན་པ་ཡིན་པར་ཡིད་ཆེས་ཡོད།” ངས་དེ་ལྟར་བཤད་པ་དང“ཁྱོད་གཉིས་གཉེན་འཐོར་
མི་བྱེད་དོན་ཅི་ཡིན་ནམ”ཞེས་དྲིས། །
“གཡུ་མཚོ་སྒྲོལ་མ་གཉེན་འཐོར་བྱེད་པར་མི་འཐད། ངས་ཀྱང་མོ་གཉེན་འཐོར་མི་
བྱེད་པའི་རྒྱུ་མཚན་ཅི་ཡིན་མི་ཤེས།” རྣམ་གྲོལ་གྱིས་དེ་ལྟར་ཤུགས་རིང་དང་བཅས་ཏེ་
བཤད།
“ངས་བལྟས་ན་ཁྱོད་ཀྱི་འཚོ་བ་འདི་སྐྱིད་པོ་རེད་སྙམ། ཁྱིམ་ཆུང་མས་བུ་ཕྲུག་བསྙོར་
ཅིང་། རང་གིས་ཕྱི་ནས་འགྲོགས་བཟང་བཙལ་ཏེ་སྡོད། སྐྱིད་པ་ལ།” ངས་དེ་ལྟར་རྣམ་
གྲོལ་ལ་ཟུར་ཟ་བྱས་པ་དང་དེ་ནས་ཡར་ལངས་ཏེ་གྱོན་གོས་གྱོན་པ་ཡིན།
''དཔལ་ལྷ། ཁྱོད་ཀྱིས་ང་ལ་ཟུར་ཟ་དེ་འདྲ་མ་བྱེད་རོགས། ང་ལ་སྐྱིད་ཅི་ཡོད་ཨང་།



གཡུ་དྲུག་དཀར་དཔེ་ཚོགས།
ཐ་ན་ས་མཐའ་འདིར་རང་ལ་དབང་བའི་ཁང་མིག་གཅིག་ཀྱང་མེད། ང་ཕོ་ལོ་ཉི་ཤུ་ཟད་
ནས་སུམ་ཅུར་ཉེ་ཡང་ངས་ཐ་ན་རང་ལ་དབང་བའི་ཁང་བ་ཞིག་ཀྱང་ཉོ་མི་ཐུབ།”
དེས་ན་རང་ད་ལྟ་གང་དུ་བསྡད་ཡོད་དམ།
"ངས་ཕྱི་ནས་ལས་གྲོགས་ཤིག་དང་ལྷན་དུ་ཁང་པ་གླས་ནས་བསྡད་ཡོད།” རྣམ་གྲོལ་
གྱིས་དེ་ལྟར་ཟེར།
“འདི་ལྟར་སྡོད་པ་ལས་ཕ་ཡུལ་དུ་ལོག་ན་མི་དགའམ།”
ང་གཏན་ནས་ལོག་མི་སྲིད། ང་ཞིང་གྲོང་གི་བུད་མེད་ཅིག་དང་ལྷན་དུ་མི་ཚེ་སྐྱེལ་
འདོད་མི་འདུག"
"རྣམ་གྲོལ། ང་ཡང་ཞིང་གྲོང་ནས་ཡོང་བའི་བུ་མོ་ཞིག་ཡིན།” ངས་དེ་ལྟར་ཁོ་ལ་
གསལ་འདེབས་བྱས་པ་དང་། དེ་ནས་ཕར་བསྐྱོད་དེ་མགྲོན་ཁང་གི་སྒེའུ་ཡོལ་དེ་ཕར་
བཤུས་པ་ཡིན། ཡིན་ན་ཡང་པེ་ཅིང་གི་ནམ་ཟླ་སྔར་བཞིན་རེད། མཁའ་དབུགས་ཁྲོད་
འཐིབས་པའི་རྫབ་རྫིབ་དེས་རྒྱང་རིང་བོར་ལྟ་བའི་མིག་རྒྱང་ཡོངས་སུ་བསྒྲིབས་འདུག
མགྲོན་ཁང་ཁ་གཏད་ཀྱི་ལམ་ནང་དུ་རླངས་འཁོར་གྱི་ཚོགས་ནུར་བགྲོད་ཀྱིས་ག་ལེར་
འགུལ་བཞིན་འདུག་ཅིང་། མཚམས་རེར་རྣ་བར་གཟན་པའི་དུང་བརྡ་རེ་བསྒྲགས་ཡོང་།
ང་དེ་ལྟར་སྒེའུ་ཁུང་ནང་རོལ་ནས་ཡར་ལངས་ནས་རྣམ་གྲོལ་ལ་རྒྱབ་གཟུགས་ཤིག་
བསྟན་ནས་བསྡད་པ་དང་། སེམས་སུ་རྣམ་གྲོལ་ཟེར་བ་འདི་མི་རྙོག་འཛིང་ཅན་ཞིག་རེད་
སྙམ་བྱུང༌། མ་མཐའ་ཡང་རྣམ་གྲོལ་གྱི་འཚོ་བ་ནི་རྙོག་འཛིང་ཞིག་ཡིན་པ་དང་། ང་ལ་
རང་ཉིད་རྙོག་འཛིང་འདི་ལས་ཟུར་དུ་བཀྱེད་འདོད་ཅིག་སྐྱེས་བྱུང་། །
“རྣམ་གྲོལ། ངས་རང་ལ་ང་དང་དགའ་རོགས་བསྒྲིག་པའི་རེ་ཞུ་མི་བྱེད།" ངས་དེ་
ལྟར་བཤད། །
''དཔལ་ལྷ། དགོངས་དག ཡིན་ན་ཡང་ངས་ཁྱོད་དང་འགྲོགས་བཟང་བསྒྲིགས་
94



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། །
འདོད།” རྣམ་གྲོལ་གྱིས་ངའི་རྒྱབ་ལོགས་ཀྱི་མལ་ཁྲིའི་ཐོག་ནས་དེ་ལྟར་ཟེར།
"… ངས་དེ་ལ་ལན་ཅི་ཡང་མ་བཏབ། ང་དང་ཐོག་པེ་ཅིང་དུ་སླེབས་དུས། རང་
གི་མིག་འབྲས་ལིང་ཏོག་གིས་བསྒྲིབས་པ་མིན་ནམ་སྙམ། མཐོང་ལམ་གྱི་བར་སྣང་དང་
ཁོར་མོ་ཡུག་གང་དུ་ཡང་དེ་རིང་གི་འདི་ལྟར་རྫབ་རྫིབ་ཅིག་འཐིབས་ནས་སངས་མཐའ་
ཡེ་ནས་མི་འདུག དེ་ནི་མེ་ལོང་ངོས་སུ་ཧ་བཏབ་པ་ལྟར་རེད། འདི་ལྟར་པེ་ཅིང་དུ་སྡོད་
ཡུན་རིང་བ་དང་བསྟུན་ནས་ངའི་སེམས་འདི་ཡང་མེ་ལོང་ངོས་སུ་ཧ་བཏབ་པ་ལྟར་རབ་
བེ་རིབ་བེ་ཞིག་ཏུ་འགྱུར་བཞིན་འདུག ངས་རང་གི་མཐའ་འཁོར་གྱི་མི་དང་འཚོ་བ་འདི་
དག་གི་ངོ་གདོང་གསལ་བོར་མཐོང་བཞིན་མི་འདུག་སྟེ། ངས་མཚམས་མེད་དུ་དྭངས་
གསལ་གྱི་ཡར་འབྲོག་གཡུ་མཚོ་དྲན་ཅིང་། ཡར་འབྲོག་གཡུ་མཚོའི་འགྲམ་གྱི་གྲོང་ཚོའི་
ནང་གི་འཚོ་བ་དེ་དྲན་ཡོང་། ངས་རང་ཉིད་ནམ་ཞིག་ལ་ཅིས་ཀྱང་ཕ་ས་གོར་མོ་དེར་ཕྱིར་
ལོག་ངེས་སྙམ།
དཔལ་ལྷ། ཁྱོད་ཀྱིས་སུམ་པར་རེ་ལྟོས་མ་བཅང་། ཁོར་འགྲོགས་བཟང་མང་པོ་ཡོད་
པ་རེད།”རྣམ་གྲོལ་གྱིས་དེ་ལྟར་ཟེར་བ་དང་། ངས་ཁོས་གོས་ལྭ་གྱོན་པའི་ཧྲག་སྒྲ་ཐོས་བྱུང་།
རྣམ་གྲོལ། རང་མི་ཞིག་ལ་སེམས་གཏིང་ནས་དགའ་མྱོང་ངམ།” ང་ཚུར་འཁོར་ཏེ་
རྣམ་གྲོལ་ལ་དེ་ལྟར་དྲིས། །
"ངའི་བརྩེ་དུང་སྔ་མོ་ནས་རླུང་གིས་ཁུར་སོང་།” རྣམ་གྲོལ་གྱི་ཤེལ་མིག་ནང་གི་མིག་
ཟུང་དུ་རེ་ཆད་ཀྱི་མདངས་ཤིག་མངོན་ཡོང་།
“རང་དེ་ལྟར་དགའ་མ་མྱོང་ན་ངས་སུམ་པར་བཅངས་པའི་བརྩེ་དུང་ཧ་གོ་གི་མ་
རེད།”ངས་དེ་ལྟར་བཤད་པ་དང་། དེ་ནས་ཁང་མིག་གི་སྒོ་ཡི་ཕྱོགས་སུ་བསྐྱོད།
''དཔལ་ལྷ། ཁྱོད་དངོས་གནས་བུ་མོ་བྱང་མ་ཞིག་རེད།”རྣམ་གྲོལ་གྱིས་ངའི་རྒྱབ་
གཟུགས་ལ་ཕྱོགས་ནས་དེ་ལྟར་བཤད་དུས། ངས་སྒོ་མོ་ཕྱེ་ནས་ཕྱི་རུ་བསྐྱོད་པ་དང་། རྒྱབ་
95



གཡུ་དྲུག་དཀར་དཔེ་ཚོགས།
ལོགས་ནས་སྒོ་ལེབ་དེ་ཁྲོག་སྒྲ་དང་བཅས་ཏེ་བརྒྱབ།
བཅུ་བཞི་པ།
ངས་ཀྱང་རང་ཉིད་རིམ་གྱིས་བྱང་མ་ཞིག་ཏུ་འགྱུར་བཞིན་པ་ཚོར། ང་དང་ཐོག་པེ་
ཅིང་དུ་སླེབས་དུས་ད་ལྟའི་འདི་འདྲ་ཞིག་གཏན་ནས་མིན། །
ང་མགྲོན་ཁང་གི་སྒོར་འབུད་དུས་ལམ་ནང་གི་རླངས་འཁོར་རྣམས་སྔར་བཞིན་
ཅི་ཞིག་གི་རྗེས་ལུས་དོགས་ཀྱི་ཚུལ་གྱིས་མདུན་ཕྱོགས་སུ་རྔམ་སྟབས་ཀྱིས་རྒྱུགས་ཤིང་།
པེ་ཅིང་གི་མི་རྣམས་ཀྱིས་གོམ་པའི་འདེགས་འཇོག་མྱུར་སྟབས་ཀྱིས་བསྒྱུར་ཏེ་བྲེལ་བ་
འཚུབ་འཚུབ་ངང་མདུན་དུ་འགྲོ། མདོར་ན་འཇིག་རྟེན་ལ་བྲེལ་ཤ་ལངས་འདུག དང་
ཐོག་ང་འདི་གར་སླེབས་དུས་བྲེལ་བ་འཚུབ་འཚུབ་ཀྱི་ཁོར་ཡུག་འདི་ལ་གོམས་ལོབས་
མ་བྱུང་། ངའི་ཕ་ཡུལ་ཡར་འབྲོག་གཡུ་མཚོའི་འགྲམ་ན་ཡོད་དུས། སོས་དལ་བའི་ཡུལ་
མི་རྣམས་ས་གང་དུ་འགྲོ་ཡང་དལ་ལྷོད་ལྷོད་བྱེད། དེ་དུས་སྣང་བ་ཞིག་ལ་དུས་ཚོད་ཟེར་
བའི་གཟུགས་མེད་པ་དེ་ཡང་ངང་རྒྱུད་རིང་བའི་ལམ་འགྲོ་བ་ཞིག་དང་མཚུངས། ཡར་
འབྲོག་གཡུ་མཚོ་སྔོ་ལྟེམས་མེར་འཁྱིལ་བའི་འགྲམ་ནས། ང་ཚོས་ཐག་རིང་གི་ལམ་འགོ་
དེ་རུ་མི་ཞིག་ནག་རིལ་རིལ་ཡོང་བཞིན་པ་མཐོང་ཐུབ་ལ། དེ་ནི་དུས་ཚོད་ཟེར་བ་དེ་ཐག་
རིང་ན་ཡོང་བཞིན་པ་མཐོང་བ་དང་འདྲ། དེ་ནས་ངང་རྒྱུད་རིང་བོས་རིང་ཙམ་རིང་ཙམ་
བསྒུགས་ན་ནག་རིལ་རིལ་གྱི་གྲིབ་གཟུགས་དེ་རིམ་གྱིས་ཐག་ཉེ་སར་སླེབས་ཐུབ་ལ། ཆུང་
དུས་སུ་ངས་གྲིབ་གཟུགས་དེ་དག་ཉེ་སར་སླེབས་དུས“ཁྱེད་རང་ངའི་པཱ་ལགས་ཡིན་ནམ་
ཞེས་དྲིས་མྱོང་ཡོད། མི་དེ་དག་ཐག་རིང་ནས་ཐག་ཉེར་སླེབས་པ་ནི་དུས་ཚོད་ཐག་རིང་
ནས་ཐག་ཉེར་སླེབས་པ་དང་མཚུངས་ཏེ། ངའི་སྣང་བ་ཞིག་ལ་དུས་ཚོད་ཟེར་བ་ཅི་འདྲའི་
_96



IL
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དལ་ཨང་སྙམ། དུས་ཚོད་ཕར་བསྐྱོད་པ་ཡང་དེ་བཞིན་ཡིན་ཏེ། མི་དེ་དག་གིས་ང་ལ“བུ་
མོ། ང་ཁྱོད་ཀྱི་པཱ་ལགས་མ་ཡིན་”ཟེར་ཅིང་ང་ལ་རྒྱབ་གཟུགས་ཤིག་བསྐྱུར་ནས་གམ་པ་
ལ་མོ་བརྒྱབ་སྟེ་རི་བོའི་ཕར་ཕྱོགས་སུ་བུད་འགྲོ དེ་ནི་དུས་ཚོད་ཀྱི་རྒྱབ་གཟུགས་ཏེ། དུས་
ཚོད་ཕར་བསྐྱོད་པའི་གོམ་སྟབས་དེ་ཡང་ཇི་འདྲའི་དལ་ཨང་། གཟུགས་མེད་པའི་དུས་
ཚོད་ཀྱིས་རང་གི་གྲིབ་བརྙན་ལམ་འགྲོ་དེ་དག་གི་ལུས་ཐོག་ཏུ་གཟུགས་ཅན་གྱིས་ཕབ་
ཅིང་། རྒྱང་རིང་རྒྱང་རིང་གི་ཉི་མ་ནུབ་སའི་ཁ་ཕྱོགས་སུ་ཡོད་པའི་གངས་རི་དེའི་དབུ་
རྩེར་སེར་ལམ་མེར་ཤར་ཡོང་བའི་ཉི་འོད་དུ་སྤྲུལ་ཡོང་། དེ་དུས། དུས་ཚོད་ཀྱི་གོམ་འགྲོས་
འདི་ཅི་འདྲའི་དལ་ཨང་། །
ཡིན་ན་ཡང་། པེ་ཅིང་དུ་དུས་ཚོད་ཟེར་བའི་གཟུགས་མེད་པ་དེར་བྲེལ་ཤ་ལངས་
འདུག མིག་རྡེབ་ཡུན་ཙམ་ལ་ང་ཡང་གྲོང་ཁྱེར་འདིར་སླེབས་ནས་ལོ་གསུམ་འགོར་འདུག
ལོ་གསུམ་གྱི་རིང་ལ། མ་གཞིར་ང་ནི་ཤེས་མེད་ཚོར་མེད་དུ་རིམ་གྱིས་འཚོ་བ་འདི་རིགས་
ལ་གོམས་བཞིན་ཡོད་དམ། གཡུ་སྒྲོན་གྱིས་མཚམས་རེར་ང་ལ་དཔལ་ལྷ། ད་ནི་ཁྱོད་བྱང་
མ་ཞིག་ཏུ་གྱུར་འདུག”ཟེར། སྔོན་ཏག་ཏག་ལ་རྣམ་གྲོལ་གྱིས་ཀྱང་ངའི་རྒྱབ་གཟུགས་ལ་
ཕྱོགས་ནས“དཔལ་ལྷ། ཁྱོད་དངོས་གནས་བུ་མོ་བྱང་མ་ཞིག་རེད”ཟེར། དང་ཐོག ངས་
གཡུ་སྒྲོན་གྱི་ངག་ནས་བྱང་མ་ཟེར་བའི་ཐ་སྙད་འདི་ཐོས་དུས། དེ་ནི་མོའི་ཕ་ཡུལ་གྱི་ལུང་
སྐད་ཅིག་རེད་བསམས་པ་དང་ནང་དོན་གསལ་བོ་ཞིག་ཧ་གོ་མ་སོང་། ཕྱིས་སུ་དེ་ནི་དོན་
ཅི་ཞིག་ལ་བྱང་ཆ་ཆེ་བའི་མི་ལ་ཟེར་བ་རྟོགས་པ་དང་། ཁོ་ཚོས་ང་ལ་བྱང་མ་ཟེར་བ་ནི་
ང་རང་གྲོང་ཁྱེར་གྱི་འཚོ་བ་དང་འདི་གའི་འཚོ་བའི་ཟིང་ཟིང་ལ་བྱང་ཆ་ཆེ་བའི་མི་ཞིག་
རེད་ཟེར་བ་ཧ་གོ་སོང་། ལོ་གསུམ་གྱི་རིང་ལ། ང་རང་དངོས་འབྲེལ་བྱང་མ་ཞིག་ཏུ་གྱུར་
ཡོད་དམ། ཉིན་འདིར་ང་རང་མགྲོན་ཁང་ནས་རྣམ་གྲོལ་དང་གྱེས་ཏེ་ཕྱིར་སྡོད་སར་ལོག་
པའི་ལམ་དུ། ངས་རང་སེམས་ལ་དྲི་བ་འདི་འདྲ་ཞིག་འདྲི་བཞིན་ཆས། དང་ཐོག་ང“ལྷ་



གཡུ་དྲུག་དཀར་དཔེ་ཚོགས།
སའི་ཉི་འོད”དུ་ཡོང་དུས་སུ་རང་ཉིད་མ་གཏོགས་དེ་གར་ཡོད་པའི་མི་ཚང་མ་བྱང་མ་
ཡིན་པར་སྙམ། ཁོ་ཚོའི་བྱ་བྱེད་ཡོད་ཚད་དེ་འདྲའི་ཀུན་མཐུན་ཞིག་ཏུ་སྣང་མོད། མཐུན་
པར་བྱེད་པ་དེར་ཡང་གཟུགས་མེད་པའི་ཚད་ཐིག་ཅིག་ཡོད་པ་འདྲ་སྟེ། མི་ཚང་མས་ཕན་
ཚུན་ལ་བར་ཐག་ངེས་ཅན་རེ་འཛིན་པར་བྱེད་ཅིང་། ང་དང་ཐོག་ཡོང་དུས་མཐའ་འཁོར་
གྱི་མི་རྣམས་ཀྱི་གཤིས་སྤྱོད་འདི་རིགས་ལ་གོམས་ཁག་པོ་ཞིག་བྱུང་། ང་འཚར་ལོངས་
འབྱུང་སའི་ཕ་ཡུལ་དུ་བར་ཐག་འདི་རིགས་འཛིན་པའི་གོམས་སྲོལ་མེད་ལས་ཆེ་སྟེ།
གང་ལྟར་ང་ལ་བར་ཐག་དེ་རིགས་འཛིན་པའི་འཇོན་ཐང་མི་འདུག ང“ལྷ་སའི་ཉི་འོད་་
ནང་དུ་ཐོག་དང་པོར་ཡོང་མ་ཐག་ངས་རང་གི་མཐའ་འཁོར་གྱི་མི་རྣམས་ལ་“ངའི་སེམས་
པ་སུམ་པའི་ཕྱོགས་སུ་ཤོར་ནས་འགོག་ཐབས་མི་འདུག་”ཅེས་ཡང་ཡང་བཤད་པ་ཡིན། དེ་
ལ་གཡུ་སྒྲོན་གྱིས་ང་ལ”དཔལ་ལྷ། སྐད་ཆ་དེ་མི་གང་ཡིན་ལ་གང་བྱུང་མ་བཤད”ཅེས་
བཀག་འགོག་བྱས་མྱོང་ལ“ཁྱོད་ལ་ད་དུང་འཚོ་བའི་ཉམས་མྱོང་མི་འདུག”ཟེར། གཡུ་
སྒྲོན་ནི་ངའི་གྲོགས་མོ་ཡིན་ཏེ། ལོ་འདི་དག་ཏུ་འཚོ་བའི་ནང་གི་བར་ཐག་འཛིན་དགོས་
པ་སོགས་ཀྱི་གནད་དོན་ལ་འཕྲད་དུས་ངས་མོར་བློ་འདྲི་བྱས་པ་ཡིན། ངའི་མཐོང་ལམ་དུ།
གཡུ་སྒྲོན་ནི་ང་ལས་ཀྱང་བྱང་མ་ཞིག་རེད།
ངས་རྣམ་གྲོལ་གྱིས"དཔལ་ལྷ། ཁྱོད་དངོས་གནས་བུ་མོ་བྱང་མ་ཞིག་རེད”ཟེར་བའི་
སྐད་ཆ་དེའི་ནང་དོན་ཅི་ཡིན་ཧ་གོ ཁོའི་བསམས་པར་ང་ནི་བུ་མོ་ལས་སླ་པོར་ཉལ་ཐུབ་
པ་ཞིག་རེད་ཟེར་བཞིན་ཡོད། “ལྷ་སའི་ཉི་འོད་ཀྱི་གར་སྟེགས་སུ་ལུས་ཀྱི་རྗེན་ཆ་མང་
པོ་ཕྱི་རུ་འཛེམ་མེད་དུ་ངོམས་ནས་བྲོ་འཁྲབ་དུས། ལྟ་མཁན་མང་པོ་ཞིག་གི་ཡིད་དུ་གར་
སྟེགས་ཐོག་གི་བུ་མོ་དེ་ནི་ལས་སླ་པོར་ཉལ་ཐུབ་པ་ཞིག་ཡིན་སྙམ་ཡོད་ངེས་ལ། ཁོ་ཚོས་
ཁ་ཡག་ཚིག་འཇམ་སྦྲང་རྩིའི་འབྱར་བག་ཅན་དེ་དག་གིས་ང་རང་འགུག་ཨེ་ཐུབ་ལ་ཚོད་
ལྟ་ཡང་ཡང་བྱེད། གཡུ་སྒྲོན་གྱིས་བཤད་པ་ལྟར་ང་རང་བྱང་མ་ཞིག་ཡིན་པས། ངས་བརྩེ་
98



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
འདོད་འགུག་པའི་སྐད་ཆ་དེ་དག་གི་ལྟག་རྒྱབ་ཏུ་བསྐུངས་པའི་ཆགས་སྲེད་ཀྱི་དམིགས་
ཡུལ་དམར་རྗེན་མ་དེ་གསལ་ལེར་མཐོང་ཡོང་། ཡིན་ན་ཡང་། ང་མདང་ནུབ་བར་དུ་རྣམ་
གྲོལ་གྱིས་ཡར་སྔོན་ང་ལ་བཤད་པའི་སྐད་ཆ་དེ་དག་ལ་ཡིད་ཆེས་མྱོང་སྟེ། ངའི་སེམས་
སུ་ངས་དངོས་གནས་རྣམ་གྲོལ་གྱི་སེམས་པ་བརྐུས་ཡོད་པ་རེད་སྙམ། དེ་ལྟར་ལགས་མོད།
ཞོགས་པ་འདིར་ང་ལམ་དུ་བསྐྱོད་དུས་རང་གི་ཡར་སྔོན་གྱི་བསམ་ཚུལ་འདི་ལ་གད་མོ་
ཤོར་ཡོང་། སུམ་པས་ང་ལ་རྣམ་གྲོལ་འདི་མི་རབ་བེ་རིབ་བེ་ཞིག་རེད་ཟེར་མྱོང་ཡོད། མ་
གཞིར་ང་ཡང་རྣམ་གྲོལ་གྱི་རབ་རིབ་ཀྱི་ཀློང་ནས་ཁ་ཕྱོགས་ནོར་བ་ཡིན་ལས་ཆེ་སྟེ། ངན་
ཁག་འདི་སུ་ལ་ཡང་འགེལ་ས་མི་འདུག སུམ་པ་དྲན་ཡོང་དུས། ང་ནི་བདག་པོར་རྒྱབ་
འགལ་བྱས་པའི་མི་ཞིག་སྐྱོན་གྱིས་གནོངས་བཞིན་པ་ལྟར་གྱུར་སོང་། ངས་མདང་ནུབ་དེ་
ལྟར་ཁོར་རྒྱབ་འགལ་བྱེད་པ་ནི་རྐང་བཙུགས་པ་ཞིག་གཏན་ནས་མ་ཡིན་ཏེ། དེ་ནི་ང་རང་
ར་བཟི་བས་རེད། འདི་ལྟར་བཤད་ན་སུམ་པ་ལ་ཡང་འགན་ཁུར་ཡོད་དེ། ཁོས་མདང་ནུབ་
ང་རྣམ་གྲོལ་ལ་དེ་ལྟར་རྩིས་སྤྲད་དེ་རང་ཉིད་པའི་ལགས་འཚལ་དུ་འགྲོ་བ་ནི་ཅི་འདྲའི་
ཚད་ལས་བརྒལ་བའི་བྱེད་སྟངས་ཤིག་རེད་ཨང…
ལམ་བར་དུ་ངས་དེ་ལྟར་རང་ལ་གནས་ལུགས་བཙལ་ནས་བསྐྱོད། མི་ཟེར་བ་འདི་
ཅི་འདྲའི་དགོད་བྲོ་བ་ཞིག་རེད་ཨང་། ཕྱིའི་སྦྱོར་བ་ཅི་ཞིག་བསྟར་ན་ནང་སེམས་ནས་
དེ་ལ་ཁ་གཡོར་ས་ལྟ་བུའི་གནས་ལུགས་ཤིག་རྙེད་ཡོང་། ཞོགས་པ་འདིར་ངས་ཀྱང་དེ་
ལྟར་རང་གིས་མདང་ནུབ་སུམ་པར་རྒྱབ་འགལ་བྱས་ནས་རྣམ་གྲོལ་དང་ལྷན་དུ་ཉལ་བ་
དེར་གནས་ལུགས་རྙེད་བྱུང་། ཞིབ་ཏུ་བསམས་ན། འདི་ཡང་བྱང་མར་འགྱུར་བཞིན་པའི་
རྟགས་ཤིག་མིན་པའི་ངེས་པ་མེད། །
ལམ་ནང་ནས་རླངས་འཁོར་ཞིག་གིས་དུང་སྒྲ་རྣ་བར་གཟན་པ་ཞིག་བརྒྱབ་བྱུང་
སྟེ། ངའི་མདུན་ཐད་ནས་སྒག་ཟུ་མནན་པ་དང་འཁོར་ལོ་ས་རུ་གཙུབ་པའི་སག་སྒྲ་ཞིག་
99



གཡུ་དྲུག་དཀར་དཔེ་ཚོགས།
གིས་ང་རང་སེམས་དོན་དེ་དག་ལས་ཡོངས་སུ་སད་པར་བྱས། མ་གཞིར། ང་སེམས་དོན་
ལ་གཡེང་ནས་བཞི་མདོའི་གློག་དམར་པོ་འབར་ཡོད་པར་ཡང་དོ་སྣང་མ་བྱུང་བར་གཞུང་
ལམ་འཕྲེད་དུ་བཅད་པས་ཨེན་ཙམ་མིན་ན་རྡུང་ག་བརྒྱབ། །
"XXX མིག་ལོངས་པ་ཡིན་ནམ།” ཁ་ལོ་བས་དེ་ལྟར་སྒེའུ་ཁུང་མར་ཕབ་པ་དང་
གོང་མཛུབ་ངའི་ཕྱོགས་སུ་བསྒྲེངས་ཏེ་སྐད་བརྒྱབ་བྱུང་།
གང་ལྟར་ཀྱང་། ངས་ཀྱང་རང་ཉིད་རིམ་གྱིས་བྱང་མར་འགྱུར་བཞིན་པ་ཚོར། ཉིན་
ཁ་ཤས་ཀྱི་རྗེས་སུ། པའེ་ལགས་དང་ལྷན་དུ་ཡོད་དུས་ངོ་ཤེས་པའི་ཝང་ཙུང་ཟེར་བ་དེ་མི་
རེ་གཉིས་དང་ལྷན་དུ་མཚན་ལ“ལྷ་སའི་ཉི་འོད”དུ་བོད་ཟས་ལ་རོལ་བར་ཡོང་བའི་ཞོར་
དུ་ང་ལ་ཨུ་ཚུགས་བརྒྱབ་སྟེ་ཀུ་ཤུ་ཨང་ལྔ་བ་རྟགས་ཅན་གྱི་ཁ་པར་གསར་བ་ཞིག་སྤྲད་
བྱུང་། མཚན་མོ་འདིར། ངས་མི་དེ་སོང་ཤུལ་ནས་གཡུ་སྒྲོན་ལ”ངས་འདི་ལྟར་དོན་མེད་དུ་
མི་གཞན་གྱི་རྔན་པ་བླངས་ན་འོས་སམ་ཞེས་དྲིས་པ་ཡིན།
མི་འདི་རིགས་ཀྱི་དངོས་པོ་མ་བླངས་ན་སྡུག་གྱོང་རེད”གཡུ་སྒྲོན་གྱིས་དེ་ལྟར་ཨམ་
སྐད་བརྒྱབ། །
“འདི་ལྟར་དོན་མེད་དུ་བླངས་ན་སེམས་སྐྱིད་པོ་མི་འདུག"
“དཔལ་ལྷ། དེས་ན་ཁྱོད་ཀྱིས་རྒད་པོ་དེའི་འདོད་པ་ལྟར་དུ་རང་གི་རྩ་ཆེ་བ་དེས་དྲིན་
ལན་འཇལ་ཆོག གཡུ་སྒྲོན་གྱིས་དེ་ལྟར་འཛུམ་པའི་ཉམས་ཀྱིས་བཤད། མ་གཞིར་མཚན་
མོ་འདིར་ང་ལ་ལག་འཁྱེར་ཁ་པར་དེ་དོན་མེད་དུ་ལེན་འདོད་པའི་བསམ་པ་མེད་ན་ཡང་།
སྒྲོག་ཙེའི་སྒོར་མོའི་མཐའ་ནས་གཡུ་སྒྲོན་གྱིས་ཝང་ཙུང་ཟེར་བ་དེའི་ལག་ནས་ང་ཚོས་
ཀུ་ཤུ་སྐུ་ཕྲེང་ལྔ་བར་འབོད་པ་དེ་ཚུར་བླངས་ཏེ་ང་ལ་སྤྲད་པ་དང་། ངའི་ཡར་སྔོན་གྱི་ཁ་
པར་རྙིང་པ་དེ་ཕར་ཝང་ཙུང་ལ་སྤྲད་བྱུང་། མཚན་མོ་འདིར་སུམ་པ་ཚུར་མ་ཡོང་བས་
ངས་གཡུ་སྒྲོན་བོས་ཏེ་ཁོ་ཚོའི་རེ་བ་བཞིན་འཁྲབ་སྟོན་མཇུག་རྫོགས་རྗེས་སྒྲོག་ཙེ་གཅིག་
100



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གི་མཐའ་ནས་མཉམ་དུ་ཅུང་ཙམ་ལ་བསྡད།
གཡུ་སྒྲོན་གྱིས་ཁ་པར་གསར་པ་དེ་ཚུར་ལེན་བཞིན“ཝང་ཙུང་ལགས། ངས་ཁྱེད་
ཅག་ལ་རྩེད་མཚར་ཅིག་བཤད་ཡོང་ཨ”ཟེར། པེ་ཅིང་དུ་སླེབས་རྗེས་ངས་མི་རྣམས་རྩེད་
མཚར་ཟེར་བའི་སྐད་ཆ་འདི་རིགས་ལབ་པར་སྤྲོ་སྣང་ཆེན་པོ་ཡོད་པ་ཚོར། ལྷག་པར་
དུ་མཉམ་དུ་འཛོམས་ནས་བཟའ་བཏུང་ལ་རོལ་བའམ་རྩེད་མོར་རོལ་དུས། ཁོ་ཚོ་རྩེད་
མཚར་བརྗོད་པར་དགའ་ཞིང་། ཆགས་སྲེད་ཀྱི་ནང་དོན་འདྲེས་པའི་རྩེད་མཚར་བརྗོད་
པར་ལྷག་པར་དགའ། ཕལ་ཆེར་མི་མང་པོ་ཞིག་གིས་རང་ལ་གཏོགས་པའི་རྩེད་མཚར་
ལབ་ཤེས་པ་དང་རྣམ་གྲོལ་ནི་དེ་རིགས་ལབ་པར་རབ་ཏུ་མཁས། རྩེད་མཚར་གྱི་ཁྲོད་ནས་
མི་དག་གིས་ཧ་ཧ་དང་ཧོ་ཧོ་ཞེས་གད་མོ་ཆེན་པོ་དགོད་ཅིང་མཚན་གྱི་དུས་ཚོད་དུ་ཁ་
དོག་གཞན་ཞིག་བསྣན་ཡོང་། །
གཡུ་སྒྲོན་གྱི་རྩེད་མཚར་འདི་འདྲ་སྟེ། སྔོན་ཆད། མི་རྒན་ལོ་ལོན་ཞིག་གིས་བུ་མོ་
ཆུང་ཆུང་ཞིག་ལོངས་སུ་སྤྱོད་པར་འདོད་པ་དང་། བུ་མོ་དེར་སླུ་བྲིད་ཡང་ཡང་བྱས། བུ་
མོ་དེས་ཕྱིས་སུ་མི་རྒན་དེར་ཁྱོད་ཀྱིས་ང་ལ་ཀུ་ཤུ་ཨང་ལྔ་བ་རྟགས་ཅན་གྱི་ཁ་པར་གསར་
པ་ཞིག་ཉོས་དང་། ངས་རང་གི་ལུས་སྟེང་གི་རྩ་ཆེ་བ་དེ་ཁྱོད་ལ་སྐྱིན་པར་སྤྲད་ཡོང་ཞེས་
བཤད། དེ་ལ་མི་རྒན་ལོ་ལོན་དེས་རང་གི་རེ་བའི་རི་མོ་འགྲུབ་རྒྱུ་རེད་སྙམ་ནས་མྱུར་དུ་ཀུ་
ཤུ་ཨང་ལྔ་བ་རྟགས་ཅན་གྱི་ཁ་པར་ཅིག་ཉོས་དེ་བུ་མོ་དེར་སྤྲད། བུ་མོ་དེས་ཐུགས་རྗེ་ཆེ་ཞུ་
ཞོར་དུ་ཧ་ཅང་བློས་མི་ཐོངས་པའི་ཉམས་ཀྱིས་རང་གི་ཁུག་མའི་ནང་ནས་ཀུ་ཤུ་ཨང་བཞི་
བ་རྟགས་ཅན་གྱི་ཁ་པར་དེ་མི་རྒན་དེར་སྤྲོད་བཞིན། དགོངས་དག འདི་ནི་ངའི་ལུས་ཐོག་
ཏུ་ཡོད་པའི་ཆེས་རྩ་ཆེ་བ་དེ་ཡིན་པས། དགོངས་འགལ་མེད་པར་བཞེས་རོགས་གནང་
ཞེས་བཤད་པ་ན། མི་རྒན་ལོ་ལོན་དེ་ངུ་མ་དགོད་ཀྱི་ངང་དུ་ལུས་པ་ལས་བཤད་རྒྱུ་ཅི་ཡང་
མ་རྙེད་པ་རེད་ཟེར།
101



གཡུ་དྲུག་དཀར་དཔེ་ཚོགས།
"དགོངས་དག ང་ཚོའི་དཔལ་ལྷའི་ལུས་སུ་ཡང་ཁ་པར་རྙིང་པ་འདི་ལས་མེད་པས།
དགོངས་འགལ་མེད་པར་བཞེས་རོགས་གནང་།” གཡུ་སྒྲོན་གྱིས་དེ་ལྟར་ངའི་ཁ་པར་རྙིང་
པ་དེ་ཝང་ཙུང་གི་ཕྱོགས་སུ་བསྲིངས་པ་ན། གསོལ་ཅོག་གི་མཐའ་རུ་ཡོད་པའི་མི་རྣམས་
ཧ་ཧ་ཞེས་གད་མོ་ཆེན་པོ་ཞིག་ཤོར་སོང་།
"བུ་མོ་ཁྱོད་དངོས་གནས་རྒོད་པོ་བྱང་མ་ཞིག་རེད་ཨང་།” ཝང་ཙུང་གི་གདོང་དུ་
འཚེར་སྣང་གི་འཛུམ་ཞིག་རྒྱས་ཏེ་དེ་ལྟར་ཟེར་བ་དང་དེ་ནས་ང་ལ་འཁོར་ཏེ དཔལ་ལྷ།
རང་བློ་བདེ་པོ་བྱེད། འདི་ངའི་སེམས་པ་མཚོན་བྱེད་ཙམ་ལས་ནང་དོན་གཞན་ཅི་ཡང་
མེད”ཟེར།
མི་དེ་དག་སོང་ཤུལ་ནས་ང་དང་གཡུ་སྒྲོན་གཉིས་ཀྱིས་ཀུ་ཤུ་ཨང་ལྔ་བ་རྟགས་ཅན་
གྱི་ཁ་པར་གསར་པ་དེ་ཤོག་སྒམ་ལས་བཏོན་ནས་རེག་རེག་བྱེད་བཞིན་བསྡད་པ་ཡིན།
ངས་གཡུ་སྒྲོན་ལ“ཝང་ཙུང་ཟེར་བ་དེས་རྗེས་མར་དངོས་སུ་ང་ལ་ངའི་རྩ་ཆེན་པོ་དེས་
ལན་སྤྲད་ཤོག་ཅེས་བཤད་ན་གང་འདྲ་བྱེད་དགོས་སམ་ཞེས་དྲིས། །
"དཔལ་ལྷ། ཁྱོད་ཀྱིས་ཆ་ག་ཆག་གེ་མ་བྱེད། སུམ་པ་དང་རྣམ་གྲོལ་ལྟ་བུའི་བོད་ཕྲུག་
དབུལ་བོ་དེ་ཚོར་ཉལ་བ་ལས། ཝང་ཙུང་ལྟ་བུའི་ཕྱུག་པོ་ཞིག་གི་འགྲོགས་བཟང་དུ་གྱུར་
ན་ཡག་པོ་མེད་དམ།” གཡུ་སྒྲོན་གྱིས་དེ་ལྟར་ཟེར་བ་དང་། ཁ་པར་དེར་རེག་རེག་བྱེད་
བཞིན”འདི་ནི་ཀུ་ཤུ5Sརེད། ངའི་འདི་ལས་ཀྱང་རིམ་པ་མཐོ་ཟེར།
"གཡུ་སྒྲོན། ངས་ཆ་ག་ཆག་གེ་བྱས་པ་མིན། ང་ལས་འདི་རིགས་སྒྲུབ་པར་མི་
གོམས།“ ངས་དེ་ལྟར་བཤད།
དེས་ན་རང་གིས་ཁ་པར་འདི་ཝང་ཙུང་ལ་ཕྱིར་སྟེར་རོགས།”་གློག་འོད་མག་མོག་གི་
འོག་ཏུ་གཡུ་སྒྲོན་གྱི་རྫི་མ་རིང་བོ་དེ་ལྡེམ་ཙམ་ལྡེམ་ཙམ་བྱེད་ཅིང“ང་ཚོའི་ཟླ་ཕོགས་ལ་
བརྟེན་ནས་ཁྱོད་ཀྱིས་ཁ་པར་འདི་འདྲ་ཞིག་ཉོ་བར་རེ་བ་མ་བཅང”ཟེར།
102



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དེས་ན་རང་གི་ཁ་པར་སུ་ཡིས་ཉོས་པ་ཡིན།” ངས་དེ་ལྟར་གཡུ་སྒྲོན་ལ་གད་མོ་ཤོར་
བཞིན་ལྡོག་འདྲི་བྱས།
་འདི་གསང་བ་ཡིན། གཡུ་སྒྲོན་གྱིས་དེ་ལྟར་གོང་མཛུབ་མཆུ་འདབ་ཏུ་སྒྲེང་བཞིན་
དེ་ལྟར་ཟེར།
"དེས་ན། ཁྱོད་ཀྱིས་སུམ་པར་ཁ་པར་འདིའི་སྐོར་གཏན་ནས་མ་ལབ་ཨང་།“ ངས་
གཡུ་སྒྲོན་ལ“འདི་ཡང་གསང་བ་ཡིན”ཞེས་བཤད།
“ངས་མི་ཚེ་འདིར་སུམ་པར་སྐད་ཆ་བཤད་རྩིས་མེད།” གཡུ་སྒྲོན་གྱིས་དེ་ལྟར་བཤད་
པ་དང་དེ་ནས་འཛུམ་མདངས་དང་བཅས་མགོ་བོ་ཡོ་ཙམ་གྱིས་ང་ལ་བལྟས་ཏེ་དཔལ་ལྷ།
ཁྱོད་ད་ནི་བྱང་མ་ཞིག་ཏུ་གྱུར་འདུག”ཅེས་བཤད་བྱུང་།
བཅོ་ལྔ་པ།
ཨ་མའི་ཁ་པར་སླེབས་དུས་ང་དང་གཡུ་སྒྲོན་གཉིས་ཀྱི་ཞབས་བྲོ་མཇུག་རྫོགས་མ་
ཐག་ཡིན། གར་སྟེགས་ཀྱི་གཡས་ཕྱོགས་ཀྱི་གཞོགས་ཁང་ཆུང་ཆུང་དེ་ནས་ཀུ་ཤུ་སྐུ་ཕྲེང་
ལྔ་བས་ཁ་པར་སླེབས་བྱུང་བའི་སིལ་སྙན་སྒྲོག་པ་དང༌། ངས་ཁ་པར་གྱི་འཆར་ཤེལ་ངོས་
སུ་བསོད་ཚེ་དང་ཨ་མ་ཞེས་པའི་བོད་ཡིག་གི་ཡིག་འབྲུ་ཤར་ཡོང་བ་མཐོང་། ད་ལྟའི་བར་
དུ་ངས་རང་གི་ཨ་མར་ཁ་པར་ཞིག་ཀྱང་ཉོ་ཐུབ་མེད། ངས་ལྷ་སའི་ཉི་འོད་ནས་བསགས་
པའི་ཡོང་འབབ་ལས་ཕལ་ཆེ་བ་གཅུང་པོ་དཔལ་རྣམ་གྱི་སློབ་ཡོན་དང་འཚོ་བའི་གསབ་
དངུལ། དེ་མིན་ཨ་མའི་སྨན་རིན་སོགས་སུ་སྤྲད་དགོས་ཀྱི་ཡོད་པར་བརྟེན། ད་ལྟའི་བར་
དུ་ང་ལ་ལྷག་མར་གྱུར་པའི་དངུལ་མང་པོ་ཅི་ཡང་མེད། ཨ་མས་ང་ལ་ཁ་པར་གཏང་
འདོད་དུས་རྟག་པར་བསོད་ཚེ་ཡི་ལག་འཁྱེར་ཁ་པར་གཡོར་བཞིན་ཡོད་ལ། ངས་ཀྱང་
103



གཡུ་དྲུག་དཀར་དཔེ་ཚོགས།
མཚམས་རེར་བསོད་ཚེ་ལ་ཁ་པར་བཏང་ནས་འབྲེལ་བ་བྱེད་བཞིན་ཡོད། དེ་བས་ངས་ཀུ་
ཤུ་རྟགས་ཅན་གྱི་ཁ་པར་དེའི་ནང་དུ་བོད་ཡིག་གིས་བསོད་ཚེ་ཡི་ཁ་པར་ཨང་གྲངས་ནང་
འཇུག་བྱེད་དུས་ཞོར་དུ་ཨ་མའི་མིང་ཡང་བཀོད་པ་ཡིན། ངའི་སེམས་སུ་གལ་ཏེ་ཕ་ཡུལ་
ཕྱོགས་སུ་འགྲོ་མཁན་ཞིག་བྱུང་ན་རང་གི་ཁ་པར་རྙིང་པ་དེ་ཨ་མར་བསྐུར་དགོས་བསམ་
གྱི་ཡོད། །
ངས་ཁ་པར་ལེན་དུས་ཉན་སྦུག་ལས་མཆེད་ཡོང་བའི་སྐད་སྒྲ་དེ་ནི་ངའི་ཨ་མའི་
སྐད་མ་རེད། དེ་ནི་བསོད་ཚེ་རེད། ཁོས་“ཁྱོད་དཔལ་ལྷ་ཡིན་ནམ”ཟེར། །
"ང་དཔལ་ལྷ་ཡིན།" ངས་དེ་ལྟར་ཡ་ལན་སྤྲད་ན་ཡང་རང་གིས་ཁ་པར་གྱི་སྐུད་སྣེ་
ཕ་རོལ་གྱི་སྐྱེས་པ་དེར་ཇི་ལྟར་འབོད་དགོས་པ་ཡང་མི་ཤེས། ལོ་དུ་མའི་རིང་ལ། བསོད་
ཚེས་ངའི་ཨ་མས་བསྙལ་བའི་ནས་ཆང་འཐུངས་ནས་རྒྱུན་པར་ར་བཟི་སྟེ་སྡོད། ཁོས་
དེ་ལྟར་ཆང་རག་གི་བཟི་ཁའི་ཁྲོད་ནས་མི་ཚེ་བསྐྱལ་བ་ལས་ཕལ་ཆེར་དོན་དང་ལྡན་
པའི་ལས་ཀ་ཅི་ཡང་མི་ལས། གྲོང་ཚོའི་ནང་གི་མི་ཚོས་ཁོ་ནི་གཅུང་པོ་དཔལ་རྣམ་གྱི་པཱ་
ལགས་རེད་ཟེར། ཡིན་ན་ཡང་། ཨ་མས་དོན་དེ་ད་ལྟའི་བར་དུ་ང་ལ་ཁ་གསལ་གྱིས་ཁས་
ལེན་བྱས་མྱོང་མེད། ངས་མཚམས་རེར་མོར་ཁྱོད་ར་བཟི་བསོད་ཚེར་དགའ་ན་ཁོང་ཁྱིམ་
ལ་མག་པར་བསུ་རོགས་ཞེས་བཤད་ན་ཡང་། མོས་ང་ལ་ཁྱོད་རང་ཆེན་པོ་ཆགས་ཏེ་ཁྱོ་ག་
ཞིག་ཡོད་ན་ཧ་གོ་ངེས་ཟེར་ནས་དེ་བཞིན་མི་སྒྲུབ། ཕྱིས་སུ་ངས་ཁ་པར་ལས་དེ་ལྟར་ཟེར་
དུས་མོས་ད་ནི་རྒས་ཟིན་པས་དོན་དེ་རིགས་ལ་བསམ་བློ་གཏང་རྒྱུ་མིན་ཟེར། ང་དང་ཐོག་
ར་བཟི་བསོད་ཚེའི་ལས་མེད་སོས་དལ་གྱིས་འཚོ་བའི་ལེ་ལོའི་གཤིས་ཀ་དེར་དགའ་པོ་
ཁྱོན་ནས་མེད་ཀྱང་། གཅུང་པོ་དཔལ་རྣམ་ནང་སར་སློབ་གྲྭར་བསྐྱོད་པ་དང་། ང་ཡང་པེ་
ཅིང་དུ་གཡོག་ལས་རྒྱུགས་པར་ཕྱིན་ཤུལ་ཏུ་ཁོ་ལྟ་བུའི་མི་ཞིག་ཨ་མར་འདུག་རོགས་ཡོད་
ན་ཡང་ཡག་པོ་འདུག་སྙམ།
1 O4



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
པར་
"དཔལ་ལྷ། ཨ་མའི་གྲུམ་བུའི་ནད་བབས་སྡུག་ཏུ་ཕྱིན་འདུག སྣ་དཀར་རྩེའི་སྨན་
ཁང་དུ་བརྟག་དཔྱད་ལ་འགྲོ་དུས་ཨེམ་ཆིས་མྱུར་དུ་སྨན་ཁང་དུ་བསྡད་ནས་གཤག་
བཅོས་བྱས་ན་ཡག་པོ་འདུག་ཟེར་མོད། ཨ་མས་དེ་བཞིན་མི་བྱེད། མོས་སྨན་གཅིག་པུར་
བསྟེན་ན་ནད་བབས་ཚོད་འཛིན་བྱེད་ཐུབ་ཟེར་བཞིན་འདུག”བསོད་ཚོ་ཡི་སྐད་དུ་བྲེལ་
ཤའམ་སེམས་ཁུར་ཅིག་གིས་ཁེངས་འདུག་པ་དང་། ཕལ་ཆེར་ར་བཟི་མེད་པ་འདྲ། ''མོས་
ང་ལ་རང་ལ་དོན་འདི་མ་བཤད་ཟེར་གྱི་འདུག ཁ་པར་འདི་ཡང་ངས་གསང་ནས་རྒྱག་
བཞིན་ཡོད། ད་ག་འདྲ་བྱས་ན་ཡག་པ་ཡོད་པ་རེད”ཟེར།
ཨ་མའི་གྲུམ་བུའི་ནད་དེ་ལོ་འདི་འདྲ་མང་པོ་ཞིག་གི་རིང་ལ་སངས་དྲག་ཏུ་འགྲོ་རྒྱུ་
རྩ་ནས་མ་བྱུང་། ངས་མཚམས་རེར་པེ་ཅིང་ནས་ནད་འདིར་ཕན་པའི་སྨན་ཉོས་ཏེ་ཁོ་མོར་
བསྐུར་ན་ཡང་གནས་སྐབས་ཀྱི་ན་ཟུག་འཇོག་པ་ཙམ་ལས་རྩ་བ་ནས་བཅོས་ཐབས་མ་
བྱུང་། ཨ་མ་རང་གི་བཤད་སྟངས་ལྟར་ན་དེ་ནི་ང་རང་བཙའ་དུས་མངལ་ཁྲག་གིས་ཡར་
འབྲོག་གཡུ་མཚོར་དུག་གྲིབ་ཕོག་པས་མོར་ཀླུ་ཡིས་གནོད་བཞིན་ཡོད་པ་རེད་ཟེར་ཅིང་།
སྔོན་ཆད་ཀླུ་གནོད་ལྡོག་པའི་ཁ་གནོན་དུ་གྲྭ་པ་དང་སྔགས་འཆང་སོགས་ཁྱིམ་དུ་བསུས་
ཏེ་བཅའ་བ་རིམ་གྲོ་ཡང་ཐེངས་མང་བསྒྲུབས་པ་ཡིན་མོད་སྔར་བཞིན་རྔོ་ཅི་ཡང་མི་
ཐོགས། པེ་ཅིང་གི་སྨན་པ་ཞིག་ལྷ་སའི་ཉི་འོད་“དུ་བོད་ཟས་བཞེས་པར་ཕེབས་པ་དེས་ང་
ལ་གྲུམ་བུའི་ནད་ཀྱི་རྒྱུ་རྐྱེན་བཤད་དུས་ངའི་ཕ་ཡུལ་ཡར་འབྲོག་གཡུ་མཚོའི་འགྲམ་ནས་
ཡིན་པར་རྒྱུས་ལོན་རྗེས་ཁྱེད་ཅག་གིས་ཉ་ཤ་ཟ་ཡ་མང་དྲགས་པས་ནད་དེ་བྱུང་བ་མིན་
ནམ་ཟེར། དེ་ལ་ངས་ང་ཚོས་ཡར་འབྲོག་གཡུ་མཚོའི་ནང་གི་ཉ་ཤ་རྩ་ནས་བཟས་མྱོང་
མེད་ཅེས་ལབ་པ་ཡིན། སྨན་པ་དེས་དེ་ན་ཁྱོད་ཚོ་བོད་ཁུལ་ནི་དུས་ཚིགས་བཞི་ལ་དྲོད་
འཁྱག་སྙོམས་པས་རྣམ་ཀུན་རྔུལ་ཆུ་ཅི་ཡང་མི་ཐོན་པ་དེར་ཡང་འབྲེལ་བ་ཡོད་པ་རེད་
ཟེར། གང་ལྟར་ཀྱང་། ངའི་ཨ་མའི་གྲུམ་བུའི་ནད་དེ་ད་ལྟའི་བར་དུ་རྩ་ནས་བཅོས་ཐབས་
105



གཡུ་དྲུག་དཀར་དཔེ་ཚོགས།
མི་འདུག ང་པེ་ཅིང་དུ་སྡོད་དུས་ཞེ་ཐོགས་ས་ཞིག་ཡོད་པ་དེ་ཡང་ཨ་མའི་ནད་བབས་དེ་
ཡིན། །
“གཤག་བཅོས་བྱས་ན་སངས་དྲག་ཏུ་འགྲོ་ཐུབ་ཟེར་རམ། དངུལ་ངས་ཐབས་ཤེས་
བྱེད་ཡོང་།”ངས་དེ་ལྟར་བསོད་ཚེ་ལ་བཤད།
“ཕལ་ཆེར་སྒོར་ཁྲི་གཉིས་ཙམ་མཁོ་ས་རེད།" བསོད་ཚེས་དེ་ལྟར་བཤད་ཞོར་གློ་ལུ་
བརྒྱབ་ཅིང”དཔལ་ལྷ། དཔལ་རྣམ་གྱིས་ཟེར་བ་ལྟར་ན་ཁྱོད་ཀྱི་སྐྱེ་རུ་བཏགས་ཡོད་པའི་
གཟི་དེ་རིན་གོང་ཆེན་པོར་བྲིན་རབས་ཟེར། དེ་བཙོང་ཐུབ་ན་ཡག་ཤོས་རེད། ཚང་མས་
དཀའ་ལས་མྱངས་མི་དགོས”ཟེར། ཁ་པར་ལས་ངས་ར་བཟི་བསོད་ཚེ་ལ“ཨ་མའི་སྨན་
རིན་དེ་ངས་ཐབས་ཤེས་བྱས་ཡོང་། ངས་སང་ཉིན་ཡང་བསྐྱར་ཁ་པར་བརྒྱབ་ཡོང་”ཞེས་
བཤད་པ་དང་དེ་ནས་ཁ་པར་སྒོ་བརྒྱབ་པ་ཡིན། མ་གཞིར། ར་བཟི་བསོད་ཚེ་དང་གཅུང་
པོ་དཔལ་རྣམ་གཉིས་སྔ་མོ་ནས་ཕ་བུའི་ཚུལ་དུ་འབྲེལ་བ་བྱེད་བཞིན་ཡོད་པ་རེད་དམ།
མཚན་མོ་འདིར་གར་སྟེགས་ཀྱི་གཞོགས་ཁང་དུ་ངས་རང་གི་སྐེ་ཡི་གཟི་རྡོ་དེ་ལ་རེག་
རེག་བྱེད་བཞིན་རེ་ཞིག་ལ་ཅི་ཡིན་འདི་ཡིན་མེད་པར་ལུས་སོང་།
“ཨ་ཙི། དཔལ་ལྷ། ཁ་པར་རྫིག་པོ་འདི་འདྲ་ག་དུས་ཉོས་པ་ཡིན་ནམ།” ང་དེ་ལྟར་
ཧད་དེ་སྡོད་དུས་སུམ་པས་སྒྲ་སྙན་དཔུང་པ་ནས་གྲོལ་བཞིན་གཞོགས་ཁང་དུ་ཡར་འཛུལ་
ཡོང་བ་དང་། ངའི་ལག་གི་ཀུ་ཤུ་ལྔ་བ་རྟགས་ཅན་གྱི་ཁ་པར་ཚུར་ལེན་བཞིན་དེ་ལྟར་ཟེར།
"ཁ་སང་ཉོས་པ་ཡིན།
ཁྱོད་ཀྱིས་གཟི་བཙོངས་པ་ཡིན་ནམ།” སུམ་པས་དེ་ལྟར་ངའི་སྐེ་ལ་མིག་མྱུལ་བྱེད་
བཞིན“གཟི་རིན་པོ་ཆེ་སྔར་བཞིན་བསྡད་འདུག”ཟེར། ཁོས་ཧ་ཅང་སྣང་མེད་ཀྱིས་ང་ལ་
དེ་ལྟར་ཟེར་ན་ཡང་ངས་ཚིག་དེའི་ནང་དོན་གོ་ཡོང་། སུམ་པ་ནི་ནམ་ཡང་འདི་འདྲ་ཞིག་
སྟེ། སྐད་ཆ་ཅི་བཤད་ཀྱང་ཁ་གསལ་གྱིས་ལབ་མི་ཡོང་།
106



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
''སུམ་པ། དོ་ནུབ་མཉམ་དུ་ཆང་བཏུངས་ན་འགྲིག་གི་རེད་པས།“ ངས་ཚིག་མགོ་
བསྒྱུར་ཏེ་དེ་ལྟར་བཤད། ངས་རང་གི་ཁ་པར་དེའི་འབྱུང་ཁུངས་སུམ་པར་རྩ་བ་ནས་ཤེས་
སུ་འཇུག་མི་འདོད།
“དཔལ་ལྷ། ཁྱོད་ག་དུས་ཤིག་ནས་ཆང་དགའ་ཞིག་ཏུ་གྱུར་པ་ཡིན་ནམ།” སུམ་པ་
འཛུམ་ཙམ་བྱེད།
“རང་གིས་ཕལ་ཆེར་ང་མི་ནས་འདྲེ་རུ་གྱུར་ན་ཡང་དོ་སྣང་བྱེད་མི་སྲིད།" ངས་མ་
རངས་པར་དེ་ལྟར་བཤད།
དེས་ན་དེ་ལྟར་བྱ། ངས་རྣམ་གྲོལ་ལ་ཡང་ཁ་པར་ཞིག་གཏང་། རབ་རིབ་ཀྱི་མི་དེ་
མ་མཐོང་བར་དུས་ཡུན་རིང་ཙམ་ཕྱིན་སོང་།”སུམ་པས་དེ་ལྟར་བཤད་བཞིན་རྣམ་གྲོལ་ལ་
ཁ་པར་བཏང་བྱུང་། ཞོགས་པ་དེར་མགྲོན་ཁང་གི་སྒོ་ཕྱི་ནས་བརྒྱབ་སྟེ་རྣམ་གྲོལ་དང་གྱེས་
རྗེས་ངས་ཀྱང་དུས་ཡུན་རིང་ཙམ་ལ་ཁོ་མཐོང་རྒྱུ་མ་བྱུང་། ཡིན་ན་ཡང་། ཁོས་མཚམས་
རེར་ང་ལ་སྐད་འཕྲིན་བསྐུར་ཡོང་སྟེ་ངའི་འགྲོགས་བཟང་དཔལ་ལྷ། དོ་ནུབ་མཉམ་དུ་
བསྡད་ན་ཅི་འདྲ་འདུག”ཟེར། ཁོས་ད་ནི་སྔོན་ཆད་ནང་བཞིན“དཔལ་ལྷ། ངའི་སེམས་
པ་རྐུ་ལ་ཤོར་འདུག”ཅེས་མི་ཟེར། ཁོས་ང་ལ་ཐད་ཀར་དེ་ལྟར་མཉམ་དུ་ཉལ་བར་གདན་
འདྲེན་ཞུས་ཡོང་། དེ་ལ་ངས་ལན་དུ་རྣམ་གྲོལ། མིག་ཤེལ་གཙང་མར་ཕྱིས་དང་ཡོད་ཚད་
ཇེ་གསལ་དུ་འགྲོ་ངེས”ཞེས་བཤད་པ་ཡིན།
རྣམ་གྲོལ་གྱིས་ཁ་པར་བླངས་མ་བྱུང་། སུམ་པས་མགོ་གཡུགས་གཡུགས་བྱེད་བཞིན
'པེ་ཅིང་གི་བོད་པ་འདི་དག་དངོས་གནས་ཁྱད་མཚར་རེད། ལྷ་སའི་ཉི་འོད་ལས་སྒོར་
བུད་མ་ཐག་མུན་ནག་གི་ནང་དུ་འཐིམས་པ་ལྟར་ནམ་ཡང་རིག་རྒྱུ་མི་འདུག”ཟེར་བ་དང
དོ་ནུབ་ངས་ཀྱང་ཆང་འཐུང་འདོད་འདུག་མོད། ད་ནི་ཆང་གྲོགས་ཤིག་ཀྱང་མེད་པ་འདྲ།
ཁོས་དེ་ལྟར་བཤད་དུས་ང་རང་གམ་དུ་ཡོད་པ་ཡང་བརྗེད་ཡོད་པ་འདྲ། བརྒྱ་ལ་བརྗེད་
1O7



གཡུ་དྲུག་དཀར་དཔེ་ཚོགས།
མེད་ན་ཡང་ང་རང་ཕལ་ཆེར་ཁོས་ལབ་པའི་ཆང་གྲོགས་ཟེར་བ་དེར་བརྩིས་མེད་པ་འདྲ།
''སུམ་པ། དོ་ནུབ་ང་ཁྱོད་ཀྱི་ཆང་གྲོགས་བྱེད། མི་གཞན་འབོད་དགོས་པ་མ་རེད།”
ངས་དེ་ལྟར་ལ་རྒྱ་དང་རང་བཀུར་ཅི་ཡང་མེད་པར་སེམས་ཀྱི་རེ་བ་བཤད་པ་ཡིན།
བཅུ་དྲུག་པ།
མཚན་མོ་འདི་སྟེ། ལོ་གསུམ་གྱི་རྗེས་ཀྱི་མཚན་མོ་འདིར། ང་ལ་གཞི་ནས་བོད་ཀྱི་
གཞས་པ་གྲགས་ཅན་སུམ་པ་དང་ལྷན་དུ་ཁོ་སྡོད་སའི་ལྐོག་གྱུར་གྱི་ཁང་མིག་དེར་ལོག་
རྒྱུའི་གོ་སྐབས་ཤིག་འཐོབ། གོ་སྐབས་འདི་ནི་ངའི་ལང་ཚོའི་རྨི་ལམ་ཞིག་ཡིན་ཏེ། སྔོན་
ཆད་ཡར་འབྲོག་གཡུ་མཚོའི་འགྲམ་དུ་ཡོད་དུས་འོད་སྡེར་ནང་དུ་གཞས་སྙན་མོར་གཏོང་
མཁན་གྱི་ཕོ་གསར་རྫིག་པོ་སུམ་པ་ཟེར་བ་དེ་དང་ལྷན་དུ་ཟླ་འོད་མག་མོག་གི་འོག་ཏུ་
ལག་གདང་སྦྲེལ་ནས་བསྐྱོད་པའི་རྣམ་པར་འཆར་ཡན་ཡང་ཡང་བྱས་མྱོང་ཡོད། པེ་ཅིང་
དུ་སླེབས་པ་ནས་བཟུང་། ངས་སུམ་པས་ང་རང་དོ་ནུབ་བཞིན་མཚན་གྱི་མུན་པའི་ཀློང་
ནས་ཁོ་རང་སྡོད་སའི་ཁང་མིག་ཏུ་ཁྲིད་ན་ཅི་མ་རུང་སྙམ། དུས་ཚོད་ཀྱིས་གཤོག་རྡེབ་
ཡང་ཡང་བྱས་ཏེ་ལོ་ཟླ་རྒྱང་ནས་རྒྱང་དུ་འཕུར་སོང་། འཚེ་བ་ཡིས་གཙུབ་བརྡར་ཡང་
ཡང་བྱས་ཏེ་ཟུར་ཁ་འཇམ་ནས་འཇམ་དུ་བཏང་སོང་། ཀུན་གྱིས་ང་ལ“དཔལ་ལྷ། ཁྱོད་
ད་ནི་བྱང་མ་ཞིག་ཏུ་གྱུར་འདུག”ཟེར། བྱང་མར་གྱུར་པའི་ང་དོ་ནུབ་སུམ་པ་དང་ལྷན་དུ་
མཚན་ལམ་བརྒྱུད་ནས་ཁོ་སྡོད་སར་སོང་བ་ཡིན་ཏེ། དེ་ཡང་ངས་སུམ་པར་ལ་རྒྱ་དང་རང་
བཀུར་ཅི་ཡང་མེད་པའི་ཞུ་བ་འཐེན་པའི་འབྲས་བུ་ཡིན།
སུམ་པ་སྡོད་ས་ནི་ཁང་མིག་རྒྱན་གཉིས་ཅན་ཏེ། མལ་ཁང་དང་འགྲུལ་ཁང་གཉིས་
ཀྱིས་གྲུབ་ཅིང་གཞན་ཟུར་ལོགས་སུ་ཁྲུས་ཁང་དང་ཐབ་ཚང་འབྲེལ་ནས་འདུག ཁོའི་
108



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཁང་པའི་རྩིགས་སྡེབས་སུ་ཁོ་རང་གི་གླུ་གཞས་འོད་སྡེར་གྱི་ཚོང་རའི་བརྡ་ཁྱབ་ཀྱི་པར་
རིས་དེ་རིགས་མང་པོ་ཞིག་སྦྱར་འདུག་ལ། ངས་འབོལ་ཁྲིའི་ཁ་གཏད་ཀྱི་གྱང་ངོས་ཏེ་
བརྙན་འཕྲིན་བཞག་ཡོད་པའི་རྩིགས་ལྡེབས་སུ་ཐང་ཀ་ཞིག་བཀལ་ཡོད་པའི་ཐོག་ལྷ་མོ་
ཞིག་གིས་ཕྱག་ཏུ་པི་ཝང་བཟུང་ཡོད་པ་མཐོང་།
ལྷ་མོ་དབྱངས་ཅན་མའི་ཐང་ཀ་རེད།“ སུམ་པས་ང་དེ་ལྟར་ཐང་ཀའི་ནང་གི་རི་
མོར་ཅེར་ཡོད་པ་མཐོང་ནས་དེ་ལྟར་གམ་དུ་ཡོང་སྟེ་བཤད། ཁོས་འགྲུལ་ཁང་གི་གྲུ་ཟུར་དུ་
བཞག་ཡོད་པའི་འཁྱག་སྒམ་གྱི་ཁ་ཕྱེས་པ་དང་ནང་ནས་སྦི་རག་གི་ཤེལ་དམ་ཁ་ཤས་སིང་
སྒྲ་དང་བཅས་ཕྱིར་འདོན་བཞིན་ང་ལ“དཔལ་ལྷ། ཁྱོད་ཀྱིས་སེར་པོ་འཐུང་ངམ་དཀར་པོ་
འཐུང་རྒྱུ་ཡིན”ཞེས་དྲིས་བྱུང་། །
“ཚ་བ་ཆེ་བའི་དབྱར་ཁར། སྦི་རག་སེར་པོ་འཐུང་ན་སྐོམ་སོད།" ངས་དེ་ལྟར་བཤད་
དེ་འབོལ་ཁྲིའི་ཐོག་ཏུ་མར་བསྡད་པ་དང་། མདུན་གྱི་སྒྲོག་ཙེ་དམའ་མོ་དེའི་ཐོག་ཏུ་
བསྒྲིགས་ཡོད་པའི་ཤེལ་ཕོར་དེ་ལས་གཉིས་ཚུར་བླངས་པ་ཡིན། སུམ་པའི་སྡོད་ཁང་གི་
ནང་ཡང་ཁོ་ནང་བཞིན་གྲལ་དག་ཅིང་སྒྱུ་རྩལ་གྱི་བཀོད་སྒྲིག་གིས་བརྒྱན་འདུག་སྟེ། ངས་
ཁོ་རང་ཡང་བུ་མོ་ཆུང་ཆུང་ཞིག་དང་འདྲ་བར་ཅ་དངོས་ཆུང་ཆུང་སྙིང་རྗེ་མོའི་རིགས་
ཉར་ཚགས་བྱེད་པར་དགའ་བ་མཐོང་། ཁོའི་ཁང་པའི་ནང་དུ་ག་ས་གར་བོད་ཀྱི་ཁྲོམ་རར་
འཚོང་རྒྱུ་ཡོད་པའི་སྤྱོད་སྒོ་མེད་ན་ཡང་མིག་ལ་སྡུག་པའི་ཅ་ལག་ཆུང་ཆུང་དེ་རིགས་
བསྒྲིགས་འདུག་སྟེ། ད་དུང་ཕྲེང་བ་མང་པོ་ཞིག་ག་ས་གར་བཀལ་འདུག
"ངས་ཀྱང་སྦི་རག་འཐུང་ན་བསམས་ཡོད། དེས་ན་དེ་ལྟར་བྱ།” སུམ་པས་སྦི་རག་
གི་ཤེལ་དམ་གཉིས་བཟུང་ཡོང་སྟེ་ངའི་ཁ་གཏད་ནས་རྐུབ་ཀྱག་ཆུང་ངུ་ཞིག་གི་ཐོག་ཏུ་
བསྡད་པ་དང་། དེ་ནས་ཤེལ་དམ་གཉིས་ཀྱི་ཁ་གཅོད་ཕན་ཚུན་ལ་གཏུགས་ནས་ཐག་སྒྲ་
དང་བཅས་གཅིག་གི་ཁ་གཅོད་ཕྱེས་སོང་། །
109



གཡུ་དྲུག་དཀར་དཔེ་ཚོགས།
ངས་དེ་མ་ཐག་སྦི་རག་གི་དྲི་མ་བསྣམས་བྱུང་། གཤེར་ཁུ་སེར་བོ་དེར་ལྦུ་བ་སོབ་སོབ་
ཅིག་ལངས་ཤིང་དེ་ལྟར་གློག་འོད་ཀྱི་འོག་ཏུ་སེར་སྐག་སྐག་གིས་ཤེལ་དཀར་དུ་འཁྱིལ་
འདུག ལོ་གསུམ་གྱི་རིང་ལ་ངས་སྦི་རག་གཏན་ནས་བཏུངས་མྱོང་མེད། ང་དང་ཐོག་ལམ་
ལ་ཆས་དུས། ཨ་མས་དཔལ་ལྷ། ས་མཐའ་ནས་རང་གིས་རང་ལ་བདག་གཅེས་ཡག་པོ་
བྱོས། ཆང་རག་མ་བཏུང”ཟེར། ལོ་གསུམ་གྱི་རིང་ལ“ལྷ་སའི་ཉི་འོད”ཀྱི་ནང་ནས་མི་མང་
པོ་ཞིག་གིས་ང་ལ་ཆང་བཏུང་བར་ཨུ་ཚུགས་ཡང་ཡང་བརྒྱབ་མྱོང་། ངས་ཨ་མའི་བསླབ་
བྱ་ཡིད་དུ་ཉར་ནས་སྦི་རག་རིང་དུ་སྤངས་པ་ཡིན། ཡིན་ན་ཡང་། ལོ་གསུམ་གྱི་རྗེས་ཀྱི་
དབྱར་ཁ་འདིར། ངས་ཐོག་དང་པོར་ལྷ་སའི་ཉི་འོད་ནང་ནས་སུམ་པ་དང་རྣམ་གྲོལ་དང་
ལྷན་དུ་སྦི་རག་ཟེར་བའི་གཤེར་ཁུ་སེར་པོ་དེ་བཏུངས་ཏེ་ར་བཟི་བ་དང་། རྣམ་གྲོལ་གྱིས་
མགྲོན་ཁང་དུ་ཁྲིད་ནས་ང་རང་ཉ་མོ་སྐམ་སར་ལྷུང་བ་བཞིན་གཅེར་བུར་ཕུད་པ་རེད། དོ་
ནུབ། ངས་ཆང་གིས་བཟི་ན་གྱོང་རང་གིས་ཉོ་བའི་ཉམས་མྱོང་དེ་སླར་ཡང་ཡལ་བར་དོར་
ནས་སུམ་པ་དང་ལྷན་དུ་འདི་ལྟར་སྦི་རག་བཏུང་།
''སུམ་པ། ཞབས་དག་ཡིན་ད། ངས་དེ་ལྟར་ཤེལ་དཀར་ཡར་བཀྱགས་པ་དང་དེ་ནས་
འཁྱག་སོབ་སོབ་ཀྱི་གཤེར་ཁུ་དེ་ཁ་ནང་དུ་བླུགས། །
"དཔལ་ལྷ། ཁྱོད་ཀྱིས་ནམ་ཞིག་ནས་ཆང་རག་བཏུངས་པ་ཡིན་ནམ། ངས་དོ་སྣང་ཅི་
ཡང་བྱ་རྒྱུ་མ་བྱུང་།”སུམ་པས་ཤེལ་དཀར་ནང་གི་སྦི་རག་ཞབས་དག་བརྒྱབ་པ་དང་ཐོད་
པར་གཉེར་མདུད་ཅིག་བརྒྱབ་སྟེ། རྣམ་འགྱུར་སྐྱུར་མོ་ཞིག་སྟོན་བཞིན་མིག་གིས་ང་ལ་མི་
ལྟ་བར་སྟོང་བར་གྱུར་བའི་ཤེལ་དཀར་དུ་སྦི་རག་སྣོན་བཞིན་དེ་ལྟར་ཟེར།
“རང་གི་མིག་ནང་དུ་ང་ཡོད་པ་མ་རེད། དེ་བས་ངས་སྦི་རག་ག་དུས་ནས་བཏུངས་
མགོ་ཚུགས་པ་དེ་ག་ལ་ཤེས།”
”དཔལ་ལྷ། ངས་དོ་ནུབ་སྐད་ཆ་འདི་རིགས་བཤད་མི་འདོད། དེ་བས་ངེད་གཉིས་
110



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཀྱིས་ཨ་རག་རྒྱགས་ཚད་ཅིག་བཏུངས་ནས་སྐྱིད་པོ་བྱེད།" སུམ་པས་ཡང་བསྐྱར་ཤེལ་
དཀར་ཡར་བཀྱགས་ཡོང་།
མཚན་མོ་ནི་མུན་པའི་དོང་རིང་ཞིག་རེད། ང་དང་སུམ་པ་དོང་ནང་དུ་བྱིངས་ནས་
གཏིང་ཇེ་ཟབ་ནས་ཇེ་ཟབ་ཏུ་གྱུར། ངའི་སེམས་སུ་འདི་ལྟར་མུན་ནག་གི་གཏིང་དུ་བྱིངས་
ནས་ཐོ་རངས་ཟེར་བ་ཞིག་བསླེབ་རྒྱུ་མེད་ན་ཨང་སྙམ་བྱུང་། སུམ་པའི་མདུན་ནས། ང་
ནི་མཚོ་ནང་དུ་བདེ་སྐྱིད་ཀྱིས་འཁྱུག་པའི་ཉ་མོ་ཞིག་ཏུ་གྱུར། ངས་ལག་པ་ཕར་བསྲིངས་
ནས་སུམ་པའི་གདོང་ལ་རེག་རེག་ཅིག་བྱ་འདོད་སྐྱེས།
ཡིན་ན་ཡང་ང་ལ་དེ་འདྲའི་སྤོབས་པ་མི་འདུག ངའི་མིག་མདུན་གྱི་མི་འདི་སྟེ། ངའི་
ལང་ཚོའི་རྨི་ལམ་དུ་རྨིས་པའི་མི་འདི། ངའི་སེམས་ཀྱི་རྟ་ཕོ་སྲབ་མེད་དུ་ཤོར་སའི་མི་འདི།
ངའི་ཁ་གཏད་ནས་བསྡད་དེ་སྦི་རག་འཐུང་དུས། ངས་དུས་ཚོད་ཀྱི་འཁོར་ལོ་ཟེར་བ་འདི་
མཚམས་འདི་ནས་འཁོར་མཚམས་བཞག་ན་ཅི་མ་རུང་སྙམ། གལ་ཏེ་འཇིག་རྟེན་ཟེར་བ་
འདི་མཐའ་མཇུག་འཇིག་སྲིད་ན་འཇིག་པའི་དུས་ཚོད་དེ་དོ་ནུབ་ཡིན་ན་ཅི་མ་རུང་སྙམ།
ངའི་སེམས་ཀྱི་ཚོར་བ་དེ་ལྟར་འཕྱོ་འཇགས་ཤུགས་ཆེ་ན་ཡང་། ང་སུམ་པའི་
ཁ་གཏད་ནས་རླབས་རིས་ཙམ་ཡང་མེད་པའི་མཚོ་ངོས་ཤིག་དང་མཚུངས་པར་ལྷོད་
འཇགས་ཀྱིས་བསྡད་པ་ཡིན། ངས་རང་གི་ལོ་གསུམ་གྱི་དུས་ཚོད་ནང་གི་ཚོད་དཔག་
ཅིག་ལ་བརྡར་ཤ་གཅོད་སྙམ་ཏེ། དེ་ནི་སུམ་པས་ཕྱི་ཚུལ་ནས་ང་ལ་ཅི་མ་སྙམ་པར་སྣང་
མེད་བྱེད་ཀྱང་། དོན་དམ་དུ་སེམས་ནང་ནས་ཁོང་ང་ལ་སྔ་མོ་ནས་དགའ་བའི་དོན་དངོས་
དེ་ཡིན། དེ་བས། ངས་སུམ་པའི་ཁམས་དང་བསྟུན་ནས་འབྲེལ་མེད་ཀྱི་སྐད་ཆ་ཐར་ཐོར་
རེ་གླེང་བཞིན་སྦི་རག་བཏུངས་ཏེ་དུས་ཚོད་ཀྱི་རྒྱུན་རིང་ནས་རིང་དུ་བསྲིངས།
ཡིན་ན་ཡང་། སྦི་རག་ཇི་ལྟར་བཏུངས་ན་ཡང་སུམ་པས་ང་ལ་ཁོའི་སེམས་པ་བསྟན་
མི་ཡོང་། ཁོ་ཕལ་ཆེར་སྦི་རག་ཟེར་བའི་གཤེར་ཁུ་འདིས་ནམ་ཡང་བཟི་མི་སྲིད་པ་འདྲ།
111



གཡུ་དྲུག་དཀར་དཔེ་ཚོགས།
དེ་ལས་ལྡོག་སྟེ། ང་ནི་རིམ་གྱིས་ར་བཟི་ནས་ར་རོར་འགྱུར་བའི་ཉམས་ཤིག་ཐོན་ཡོང་།
“སུམ་པ། རང་གིས་ཤེས་སམ།” ཆེས་མཇུག་མཐར་ངས་དེ་ལྟར་སྦི་རག་གིས་ལྟེམས་
པའི་ཤེལ་དཀར་ཡར་འགྱོགས་བཞིན་མིག་མཆི་མ་ཉིལ་ལེར་དེ་ལྟར་དྲིས།
''ཅི་ཞིག”སུམ་པས་དེ་ལྟར་ངའི་ཤེལ་དཀར་ལ་གཏུགས་ཙམ་བྱས།
དེ་དུས། ངས་གམ་པ་ལ་རྩེ་ནས་དར་ལྕོག་བཙོང་དུས། གཡུ་སྒྲོན་གྱིས་ཁྱེད་རང་
པེ་ཅིང་དུ་ཡོད་པ་རེད་ཟེར། པེ་ཅིང་དུ་བསྐྱོད་ན་ཁྱེད་དང་ལྷན་དུ་ཞབས་བྲོ་འཁྲབ་ཆོག་
ཟེར།" ངས་དེ་ལྟར་བཤད་བཞིན་སྦི་རག་ཁམ་གང་བཏུངས་པ་དང་དེ་ནས”ང་པེ་ཅིང་དུ་
ཡོང་དོན་རང་སྙེག་ནས་ཡོང་བ་ཁྱེད་ཀྱིས་ཤེས་སམ”ཞེས་དྲིས་པ་ཡིན། །
“ཁོ་ཚོས་དེ་ལྟར་ཟེར་བ་ངས་ཐོས་མྱོང་། དེར་མ་ཟད། ཁྱོད་ཀྱིས་ལོ་གསུམ་གྱི་རིང་ལ་
ང་ལ་འགྱུར་མེད་ཀྱི་བརྩེ་དུང་བཅངས་ཡོད་པ་ཡང་ཤེས་ཡོད།” སུམ་པས་ཤེལ་དཀར་སྒྲོག་
ཙེ་ཐོག་ཏུ་བཞག་ནས་ང་ལ་དེ་ལྟར་བཤད་བྱུང་།
“ཤེས་ཡོད་ན་ཁྱོད་ཀྱིས་དང་ལེན་མི་བྱེད་དོན་ཅི་ཡིན་ནམ།” ངའི་མིག་ཀོང་དུ་
འཁྱིལ་བའི་མིག་ཆུའི་རགས་དེ་ཡང་བསྐྱར་ཤོར་སོང་བ་དང་། མཆི་མའི་ཐིགས་པ་ཤེལ་
དཀར་དུ་ལྟུང་སོང་།
"དཔལ་ལྷ། ཁྱོད་ནི་བུ་མོ་ཡ་རབས་ཤིག་རེད། ངས་དེ་ལྟར་ཁྱོད་རང་བརླག་མི་
འདོད།”
"དེས་ན་རང་གིས་ང་རང་མི་གཞན་གྱིས་བརླགས་འགྲོ་བར་སེམས་ཀྱིས་བཟོད་
དམ།”
''དཔལ་ལྷ། ཁྱོད་གྲོང་ཁྱེར་དུ་འཚོ་བ་རོལ་བར་མི་འཚམས། དེ་བས་ཕྱིར་ཕ་ཡུལ་དུ་
ལོག་ན་ཡག་པོ་རེད།” སུམ་པས་དེ་ལྟར་ལན་མ་ཡིན་པའི་ལན་ཞིག་བཏབ་བྱུང་།
དེས་ན་ཁྱེད་ང་དང་ལྷན་དུ་ལོག་རྒྱུ་ཡིན་ནམ།”
112



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སྒྲི
"ང་མི་ཚེ་འདིར་ཕལ་ཆེར་ལོག་ཐུབ་རྒྱུ་མ་རེད། སུམ་པས་དེ་ལྟར་ཟེར།
“ཅིའི་ཕྱིར།"
“དཔལ་ལྷ། ཁྱོད་ཀྱིས་མཚོ་གྲུ་མཐོང་མྱོང་ཡོད་དམ།” སུམ་པས་དེ་ལྟར་འདྲི་ཞིང་།
ངའི་ལན་ལ་མི་སྒུག་པར་མུ་མཐུད་དུ“མཚོ་གྲུ་གྲུ་ཁར་བཏགས་ཏེ་བསྡད་ན་ཆེས་བདེ་
འཇགས་ཡིན་ན་ཡང་། དེ་ནི་མཚོ་གྲུ་བཟོ་བའི་མཐའ་མཇུག་གི་དམིགས་ཡུལ་མ་ཡིན།
དེ་བཞིན་དུ་ང་ཚོ་ཕ་ཡུལ་དུ་བསྡད་ན་ཆེས་སྐྱིད་ཤོས་ཡིན་ན་ཡང་། དེ་ནི་ང་ཚོ་མི་ཡུལ་
འདིར་ལན་གཅིག་ཡོང་བའི་མཐར་ཐུག་གི་དམིགས་ཡུལ་མ་རེད།
'སུམ་པ། ངས་གནས་ལུགས་ཟབ་མོ་དེ་རིགས་མི་རྟོགས་ན་ཡང་། ང་ནི་ཚེ་འདིར་
ཕྱིར་ལོག་མེད་པའི་གྲུ་ཞིག་གམ་མི་ཞིག་བྱེད་མི་འདོད། ང་ལ་འདོགས་ཐག་ཅིག་ཡོད་པ་
ནི་ངའི་ཕ་ཡུལ་གྱི་ཨ་མ་ཡིན།“ ངས་དེ་ལྟར་ལན་བཏབ། །
“དེས་ན་ཁྱོད་ཀྱིས་ད་དུང་ཧ་མི་གོའམ། ངེད་གཉིས་མཉམ་དུ་གཤིབ་ཐབས་ཡོད་པ་
མ་རེད། གལ་ཏེ་ཁྱོད་རང་གཡུ་སྒྲོན་ལྟ་བུའི་བུ་མོ་འཁྱམ་པོ་ཞིག་ཡིན་ན། ང་ཁྱོད་དང་ལྷན་
དུ་རྩེད་མོའི་ཚུལ་དུ་འགྲོགས་ཆོག་ཀྱང་། ཁྱོད་ནི་ཀུན་དང་མི་མཐུན་པའི་བུ་མོ་ཞིག་རེད།
ངས་ཁྱོད་ཀྱི་ལུས་ཐོག་ནས་གཙང་དག་གི་ཅི་ཞིག་མཐོང་ཡོང་། དཔལ་ལྷ།“སུམ་པས་དེ་
ལྟར་བཤད་པ་དང་། དེ་ནས་སྦི་རག་ཞབས་དག་བརྒྱབ།
''སུམ་པ། ང་ཁྱེད་ཀྱིས་བཤད་པ་ནང་བཞིན་གྱི་གཙང་མ་ཞིག་ག་ལ་ཡིན་ཨང་།”ངས་
དེ་ལྟར་བཤད།
མཚམས་ཤིག་ལ། སུམ་པར་པའེ་ལགས་ཀྱིས་ཁ་པར་སླེབས་བྱུང་། ངའི་སེམས་སུ་
བུད་མེད་དེ་འདི་འདྲའི་འཕྱི་བོ་ཞིག་ལ་ད་དུང་གཉིད་མེད་དོན་ཅི་ཡིན་ནམ་སྙམ།
”འདི་འདྲའི་འཕྱི་བོར་བུད་མེད་དེ་ད་དུང་མ་ཉལ་པ་ནི་ཁྱད་མཚར་རེད།”ངས་
སེམས་སུ་དྲན་པ་ངག་སྒོ་ནས་ལབ།
113



གཡུ་དྲུག་དཀར་དཔེ་ཚོགས།
“གྲོང་ཁྱེར་དུ་མཚན་ལ་གཉིད་མི་ཁུག་པའི་མི་མང་པོ་ཡོད་པ་རེད།”སུམ་པས་དེ་
ལྟར་ཟེར་བ་དང་ཁ་པར་ཁ་ཕྱེས་ཏེ་ཕ་རོལ་པོར་སྐད་ཆ་ལབ་ཅིང་། དེ་ནས་ཁ་པར་སྒོ་རྒྱག་
བཞིན་ང་ལང་དངོས་གནས་སུན་པོ་འདུག་ཨང”ཟེར།
“པའེ་ལགས་ཁྱེད་ཀྱི་གྲུ་ཆུང་གི་འདོགས་ཐག་ཡིན་པ་འདྲ།”ངས་དེ་ལྟར་སུམ་པར་
ཟུར་ཟ་བྱས་པ་ཡིན།
མོས་རྟིང་ཀ་མཐོ་བའི་ལྷམ་ཞིག་གསར་དུ་ཉོས་ཡོད་པས། དེ་མོར་འཛའ་མིན་ང་ལྟ་
རུ་ཤོག་ཟེར། དངོས་གནས་ནང་དོན་མི་འདུག་སུམ་པས་ཁ་པར་གྱི་གློག་སྒོ་རྦད་དེ་རྒྱག་
བཞིན་དེ་ལྟར་ཟེར་བ་ལས་འགྲེལ་བཤད་ཅི་ཡང་མི་རྒྱག
ང་རྟིང་ཀ་མཐོ་བའི་ལྷམ་གྱོན་པར་མི་དགའ།” ངས་ཀྱང་དེ་ལྟར་དོན་མེད་པ་ཞིག་
བཤད། །
དཔལ་ལྷ། ཁྱོད་ཀྱིས་རྟིང་ཀ་མཐོ་བའི་ལྷམ་གྱོན་ན་སྙིང་རྗེ་མོ་ཡོད་སྲིད། དངོས་
གནས་བཤད་པ་ཡིན།“ སུམ་པས་དེ་ལྟར་ནན་ཏན་གྱིས་བཤད་བྱུང་
།
ཕྱིས་སུ། ང་རང་ར་བཟི་ནས་ར་རོར་གྱུར་སོང་བ་དང་། ང་པེ་ཅིང་དུ་སླེབས་པ་ནས་
བཟུང་རྨི་རྒྱུ་མ་བྱུང་བའི་རྨི་ལམ་ཏེ། ང་རང་ཡར་འབྲོག་གཡུ་མཚོའི་ནང་གི་ཉ་ཞིག་ཏུ་
གྱུར་བའི་རྨི་ལམ་དེ་ཡང་བསྐྱར་རྨིས་བྱུང་། རྨི་ལམ་དུ་ཡར་འབྲོག་གཡུ་མཚོ་དྲུག་ནས་
ཆེ་རུ་རྒྱས། དེ་ནི་དབུགས་ལྒང་སྔོན་པོ་ཞིག་ལ་ཕུ་བརྒྱབ་ནས་ཆེ་རུ་སྦོས་པ་ལྟ་བུ་རེད། སྔོ་
དྭངས་དྭངས་ཀྱི་མཚེ་རླབས་ལྟེབས་སྒྲིལ་གྱིས་མཐོ་ནས་མཐོ་རུ་འཕྱུར་ཡོང་བ་དང་མཚོ་
འགྲམ་གྱི་སྦྲུལ་ནག་ནུར་བ་ལྟ་བུའི་གཞུང་ལམ་བསྣུབས་ཤིང་ཡུད་ཙམ་གྱི་རིང་ལ་ཤེལ་
དཀར་གྲོང་ཚོའི་རི་ར་བ་ཁང་ཁྱིམ་དང་ཡུལ་མི་གནག་ཕྱུག་དང་བཅས་པ་ཆུ་ཀློང་ཆེན་
པོ་ཞིག་གི་འཇིངས་སུ་བཏུམས་ནས་མཚོ་ནང་དུ་དྲངས་སོང་། རྨི་ལམ་དུ་ངའི་སྣང་བ་
ཞིག་ལ་ཆུ་བོ་འཕྱུར་བའི་ཤག་སྒྲ་ཆལ་ཆོལ་དུ་གྲགས་པ་ཐོས་ཐུབ་ཅིང་བརླན་ཞིང་གཤེར་
114



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལ་ལྕི་ཞིང་འཇམ་པའི་མཚོ་ཆུ་ཡིས་ངའི་ལུས་པོའི་རེག་ཚོར་ལ་རྡེག་ཅིང་རླབས་ཁུད་
དུ་བཏུམས་ནས་རེ་ཞིག་ལ་མཐོ་རུ་འགྱོགས་ཤིང་རེ་ཞིག་ལ་དམའ་རུ་འཐེན་འགྲོ ང་ལ་
དངངས་སྐྲག་སྨྲ་མི་ཤེས་པ་ཞིག་སྐྱེས་ནས་རྨི་ལམ་རྨི་བཞིན་སྐད་ཀྱང་ཤོར་སོང་། ངས་
ལག་པ་ཀྲབ་ཀྲབ་ཀྱིས་ཉལ་སའི་ནང་ནས་སྤར་སྙོབ་བྱས་པ་ན་གམ་དུ་ཉལ་བའི་སུམ་པའི་
དཔུང་པར་འཇུ་ཐུབ་ཙམ་བྱུང་། གཉིད་མ་སད་ཀྱི་མཚམས་ཤིག་ནས་ངས་སུམ་པས་དཔལ་
ལྷ་དཔལ་ལྷ་ཞེས་འབོད་བཞིན་པ་ཐོས། ཡིན་ན་ཡང་། ང་རྨི་ལམ་དེ་ལས་སད་མ་བྱུང་།
ངས་རང་ཉིད་ཉ་ཞིག་ཏུ་གྱུར་པའི་རྨི་ལམ་དེ་ཡང་བསྐྱར་རྨིས་བྱུང…
བཅུ་བདུན་པ།
ངས་རང་ལ་རྟིང་ཀ་མཐོ་བའི་ཀོ་ལྷམ་དམར་པོ་ཞིག་ཉོས་པ་ཡིན། ཉིན་གུང་གི་དུས་
ཚོད་དུ་ངས་རྟིང་ཀ་མཐོ་བའི་ལྷམ་དེ་གྱོན་ནས་ལམ་དུ་ཐག་སྒྲ་དང་བཅས་བསྐྱོད། གཅུང་
པོ་དཔལ་རྣམ་གྱིས་ང་ལ་ཁ་པར་བཏང་ཡོང་སྟེ་མཚན་ལ་ལྷ་སའི་ཉི་འོད་ནང་དུ་ཡོང་རྒྱུ་
ཡིན་ཟེར། ངས་ཁོར་མཚན་མོར་མ་ཡོང་ཕྱི་དྲོར་ཤོག་ཅེས་བཤད་པ་ཡིན། ངས་རང་གིས
ལྷ་སའི་ཉི་འོད”ནང་དུ་འཁྲབ་ཆས་དེ་རིགས་གྱོན་ནས་འཁྲབ་སྟོན་བྱེད་པའི་རྣམ་པ་
དེ་གཅུང་པོའི་མིག་ལམ་དུ་སྟོན་མི་བསམས། དེ་བས་ངས་ཁོ་རང་སྔོན་ཆད་ང་དང་རྣམ་
གྲོལ་གཉིས་ཀྱིས་ཐེངས་དང་བོར་དུས་ཆད་མཇལ་འཛོམས་བྱེད་སའི་ཇ་ཁང་དེ་རུ་ཕྱི་
དྲོར་འཕྲད་པའི་དུས་ཆད་བཞག་པ་ཡིན། གཅུང་པོས་ཁ་པར་ལས་ཁོ་རང་དབྱར་གནང་
གི་གུང་གསེང་གི་དུས་ཚོད་དུ་ཕ་ཡུལ་དུ་ལོག་འགྲོ་རྒྱུ་ཡིན་ཟེར་ཅིང་། ངའི་སེམས་སུ་
དེ་ནི་ལེགས་ཏེ་ངས་ཞོར་དུ་རང་གི་ལག་འཁྱེར་ཁ་པར་རྙིང་པ་དེ་དང་ཨ་མའི་གྲུམ་བུའི་
ནད་ལ་ཕན་པའི་སྨན་ཐུམ་ཁ་ཤས་ཉོས་ཡོད་པ་དེ་ཁོར་བསྐུར་ན་ལེགས་བསམས། དེ་བས་
1 15



གཡུ་དྲུག་དཀར་དཔེ་ཚོགས།
ཀྱང་ངས་རང་གི་གཅུང་པོ་དཔལ་རྣམ་མ་མཐོང་བར་ཟླ་ཁ་ཤས་ཕྱིན་ཡོད་པས། ངས་ཀྱང་
ཁོ་རང་མཐོང་འདོད་ཤིན་ཏུ་ཆེ། ཁོས་རྣམ་ཀུན་ཁ་པར་གྱི་སྐད་འཕྲིན་ལས་ང་ལ“ཨ་ཅག
ངའི་དངུལ་རྫོགས་སོང་”ཟེར་བ་དང་། མཚམས་རེར་ཨ་ཅག ཨ་ཅག དངུལ་མེད་ན་གཟི་
མིག་དགུ་མ་དེ་ཚོངས་དང་། ཁོ་ཚོའི་བཤད་ཚུལ་ལ་རིན་གོང་ཆེན་པོ་རེག་གི་རེད་ཟེར”
ཞེས་བཤད་ཡོང་། གང་ལྟར་ཀྱང་། ད་ནི་གཅུང་པོ་མ་མཐོང་བར་ཡུན་རིང་ཕྱིན་སོང་། གྲོང་
ཁྱེར་གཅིག་ཏུ་འཚོ་བ་རོལ་བཞིན་ཡོད་ན་ཡང་རྒྱུན་དུ་གཅུང་པོ་མཐོང་བའི་གོ་སྐབས་
ཤིན་ཏུ་ཉུང་སྟེ། སྣང་བ་ཞིག་ལ་པེ་ཅིང་ཟེར་བའི་གྲོང་ཁྱེར་འདི་ནི་མཐའ་མེད་པའི་བྱེ་
ཐང་ཞིག་དང་འདྲ་ཞིང་། མི་ཚོགས་ནི་བྱེ་མའི་གྲངས་ལ་འགྲན། དེ་བས་ཀྱང་དུས་ཚོད་ནི་
བྱེ་ཐང་དུ་གཡུགས་ཡོང་བའི་རླུང་བུ་དང་འདྲ་ཞིང་། ཐོགས་རེག་ཅི་ཡང་མེད་པར་མདུན་
ལ་རྒྱུགས་རྐྱང་བྱེད་ཡོང་བས། ང་དང་གཅུང་པོས་རྒྱ་ཆེ་བ་དང་གྲངས་མང་བ་འགྲོས་
མགྱོགས་པའི་གྲོང་ཁྱེར་འདི་ནས་ཕན་ཚུན་མི་རྙེད་པར་འབོར་བའི་ཉེན་ཁ་ཡོད་པ་དང་
འདྲ།
ང“ལྷ་སའི་ཉི་འོད་ཀྱི་མདུན་ཐད་ཀྱི་ལམ་ཀ་དེ་ནས་བསྐྱོད་དུས་ཀོ་ལྷམ་གྱི་རྟིང་ཀ་
མཐོན་པོ་དེ་ཨར་འདམ་གྱི་ལམ་ངོས་སུ་སྤོ་བའི་ཐག་སྒྲ་ཐོས་བྱུང་། སྔོན་ཆད། ངས་རྟིང་
ཀ་མཐོ་བའི་ལྷམ་འདི་རིགས་གྱོན་མྱོང་མེད་པས། ད་ནི་ལམ་དུ་བསྐྱོད་སྐབས་ཤིན་ཏུ་མི་
གོམས་པའི་ཚོར་བ་ཞིག་སྐྱེས་ཤིང་། གཟབ་གཟབ་མ་བྱས་ན་རྐང་འདྲེད་ཤོར་ནས་ས་ལ་
བརྡབ་པའི་ཉེན་ཁ་འདུག ཉལ་ཁང་ནས་ཐོན་སྐབས་གཡུ་སྒྲོན་གྱིས་ང་ལ་“དཔལ་ལྷ།
ཁྱོད་ལྷམ་རྟིང་ཀ་མཐོན་པོ་གྱོན་པར་མི་དགའ་བ་མིན་ནམ”ཞེས་འདྲི། ངས་མོར་ཐད་ཀར་
ལན་མ་བཏབ་པར”ལྷམ་འདི་ང་ལ་འཛའམ”ཞེས་ལྡོག་འདྲི་བྱས། དེ་ལ་གཡུ་སྒྲོན་དགོད་
འཚེར་འཚེར་དུ“ཁྱོད་ཀྱིས་ལྷམ་དམར་པོ་འདི་གྱོན་ནས་ལམ་ཟུར་ནས་འགྲེང་མ་སྡོད། དེ་
མིན་ཚེ་གཞན་གྱིས་སྨད་འཚོང་མཁན་ལ་ནོར་ཡོང་རྒྱུ་རེད”ཅེས་རྩེད་མཚར་དང་བཅས་
116



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
（7)
ང
22
KE
)
་
ཏེ་ལབ་བྱུང་། ངས་གཡུ་སྒྲོན་ལ་འཇིག་རྟེན་ཁམས་ཀྱི་མི་ཡོད་ཚད་ཀྱི་མིག་ནང་དུ་ང་ལ་
ལྷམ་འདི་མི་འཛའ་ཡང་། མི་གཅིག་གི་མིག་ནང་དུ་སྙིང་དུ་སྡུག་ན་དེ་གས་འགྲིག་སོང”
ཅེས་བཤད་པ་དང་དེ་ནས་སྒོ་མོ་ཁྲོག་གེར་གཏན་ནས་ཕྱི་རུ་ཐོན་པ་ཡིན། པེ་ཅིང་གི་བར་
སྣང་དུ་འཐིབས་པའི་རྫབ་རྩུབ་དེ་སྔར་བཞིན་སངས་མཐའ་ཡེ་ནས་མི་འདུག དེ་ནི་མེ་
ལོང་དུ་ཧ་བཏབ་པ་ལྟ་བུ་རེད། རབ་རིབ་ཀྱི་ཁོར་ཡུག་ཏུ་མི་རྣམས་དུབ་ཅིང་ཉོབ་མདངས་
ཀྱིས་བསྐྱོད་ཅིང་། ལམ་འཕྲད་བྱུང་མཁན་ཡོད་དོ་ཅོག་གི་གདོང་ན་རྣམ་འགྱུར་ཅི་ཡང་མི་
འདུག དབྱར་བར་མའི་ཚ་གདུག་གིས་རྫབ་རྩུབ་ཀྱི་མཁའ་རླུང་ཁྲོད་དུ་མེ་འབུད་བཞིན་
པ་འདྲ། དེ་ནི་ཆུ་རྙོག་ཅིག་མེ་ཡིས་བསྐོལ་བཞིན་པ་འདྲ་ཞིང་། ངའི་སྣང་བར་རང་ཉིད་ནི་
རྙོག་ཆུ་ཚ་མོའི་ནང་དུ་ལྷུང་བའི་ཉ་ཞིག་དང་མཚུངས། ངས་ཁ་གདངས་ནས་དབུགས་ཕྱི་
རུ་ལེན་བསམས་ཀྱང་མཁའ་རླུང་ནང་གི་ཀུན་གྱིས་PM2.5ལ་འབོད་པའི་དུག་རྡུལ་དེ་
མིད་པའི་ནང་དུ་འཚང་ཡོང་བས་དེ་མ་ཐག་དབུགས་མི་བསྡམ་ཀ་མེད་བྱུང་། པེ་ཅིང་ཨ་
པེ་ཅིང་། ད་ནི་སྡོད་བཟོད་མི་ཚུགས་ཨང་།
ཇ་ཁང་དུ་འཁྱག་རླུང་བཏང་ཡོད་པས། བསིལ་སིང་སིང་བྱེད། ངས་ཕྱི་དྲོའི་དུས་ཚོད་
རིང་ཙམ་ལ་སྒུག སྣང་བ་ཞིག་ལ་ཉིན་དཀར་གྱི་དུས་ཚོད་དེ་ཕྱོགས་བཞིར་འབྲོ་བཞིན་
འདུག་ཅིང་གནམ་མདོག་ཀྱང་རིམ་གྱིས་མག་མོག་ཏུ་འགྱུར་བཞིན་འདུག གཅུང་པོ་ཇ་
ཁང་དུ་སླེབས་དུས་ངས་ཁོའི་རྗེས་སུ་མི་གཉིས་འབྲངས་ཡོད་པ་མཐོང་། དེ་ལས་གཅིག་
ནི་རྣམ་ཀུན་གཅུང་པོའི་སྐད་འཕྲིན་གྱི་བར་སྟོང་དུ་ངོམས་པའི་བུ་མོ་ཁ་ན་སྨེ་བ་ཅན་དེ་
ཡིན་པ་དང་། ཅིག་ཤོས་ནི་མིག་ཤེལ་ཤེལ་ལེབ་སྒོར་སྒོར་མཐའ་སྒྲོམ་སེར་ནག་ཅན་ཞིག་
གདོང་ཁུག་ཏུ་གཟར་ཅིང་ལག་ཏུ་རླུང་གཡབ་འཛིན་མཁན་གྱི་མི་དར་མ་ཞིག་རེད། ཟླ་
ཁ་ཤས་ལ་མ་མཐོང་བའི་གཅུང་པོ་ཕར་བལྟས་ཚོད་ཀྱིས་ཤ་ཅུང་རྒྱགས་པ་ཆགས་འདུག་
པའི་ཚོར་སྣང་སྟེར་ཅིང་། ང་ལ་ཁོའི་གདོང་གི་དབྱིབས་ཚུགས་གང་ཞིག་ནས་གྲོང་ཚོའི་
117



གཡུ་དྲུག་དཀར་དཔེ་ཚོགས།
ནང་གི་ར་བཟི་བསོད་ཚེའི་གཟུགས་བརྙན་མཐོང་ཡོང་བའི་ཚོར་བ་དབང་མེད་དུ་སྤྲད་
ཡོང་། གཅུང་པོ་ཁོ་ཚོ་མར་བསྡད་རྗེས་ཁོས་བུ་མོ་ཁ་ན་སྨེ་བ་ཅན་དེ་ང་ལ་སྟོན་བཞིན་” ཨ་
ཅག འདི་ནི་ངའི་སློབ་གྲོགས་ལིས་ཞ་རེད”ཟེར། །
ཨ་ཅག ཁྱེད་དངོས་གནས་མཛེས་པ་ལ་ཨང་།“ བུ་མོ་དེས་འཛུམ་པའི་ཉམས་ཀྱིས་
ང་ལ་ལྟ་བཞིན་རྒྱ་སྐད་ཀྱིས་དེ་ལྟར་ཟེར་བ་དང་དེ་ནས་དཔལ་རྣམ་ལ་ཕྱོགས་ནས་“ཁྱེད་
ཀྱི་ཕ་མས་མཛེས་པའི་བཅུད་ཡོད་རྒུ་ཁྱོད་ཀྱི་ཨ་ཅག་ཁོ་ནར་སྤྲད་པ་འདྲ་ཟེར། །
འདི་ངའི་ཨ་ཅག་དཔལ་ལྷ་རེད། གཅུང་པོས་བུ་མོ་དེའི་སྙད་རྐོ་བའི་སྐད་ཆར་
ལན་མི་འདེབས་པར་གམ་གྱི་དར་མ་དེ་ལ་དེ་ལྟར་ང་ངོ་སྤྲོད་བྱས་བྱུང་བ་དང༌། “ངས་
བཤད་པའི་གཟི་མིག་དགུ་མ་དེ་མོའི་སྐེ་རུ་བཏགས་ཡོད་པ་དེ་རེད”ཅེས་མཛུབ་མོས་ངའི་
སྐེ་ཡི་གཟི་སྟོན་བཞིན་དེ་ལྟར་ལབ་བྱུང་།
“ཁྱོད་ཀྱིས་གཟི་དེ་སྐེ་ནས་བཀྲོལ་ཏེ་ངས་ཞིབ་ཏུ་བལྟས་ན་ཆོག་གམ།” མི་དེས་ཤེལ་
ལེབ་སྒོར་སྒོར་གྱི་ཕག་གི་མིག་ཟུང་དེ་ཆེས་ཆེར་གདངས་ནས་ངའི་སྐེ་ལ་ལྟ་བཞིན་དེ་
ལྟར་བཤད་བྱུང་། ང་ནི་ཁོས་དེ་ལྟར་འཛེམ་མེད་ཀྱིས་ངའི་བྲང་ཁའི་ཕྱོགས་སུ་བལྟས་ཡོང་
བར་དོགས་མི་བདེ་བའི་ཚོར་བ་ཞིག་བྱུང་བ་དང་། ལག་པས་དབང་མེད་དུ་སྐྱེ་ཡི་གཟི་དེ་
འགེབ་ཙམ་བྱས་པ་ཡིན།
”དཔལ་རྣམ། མི་འདི་སུ་རེད།”ངས་དེ་ལྟར་བོད་སྐད་ཀྱི་ལམ་ནས་རང་གི་གཅུང་པོར་
མ་རངས་བའི་ཉམས་ཀྱིས་དྲིས། །
''ཨ་ཅག མི་འདི་སྐུ་ཞབས་ཀྲང་ལགས་རེད། གཟི་རྡོ་བརྟག་དཔྱད་ཆེད་ལས་མཁས་
པ་ཞིག་རེད།”
''རང་གིས་ཁོ་ཁྲིད་ཡོང་ནས་ག་རེ་བྱེད་ཀ''
''ཨ་ཅག ཨ་མར་ནད་བཅོས་བྱེད་པ་དང་ངའི་སློབ་ཡོན་སོགས་ཚང་མར་དངུལ་མཁོ་
118



E
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བས། གཟི་དེ་རིན་གོང་ཆེན་པོར་བྲིན་ན་མི་བཙོང་བར་ཅི་བྱེད་དམ།” གཅུང་པོས་དེ་ལྟར་
བཤད་པ་དང་དེ་ནས“དེ་སྐེ་ལ་བཏགས་བསྡད་རུང་སྐྱེད་ཀ་ནི་འཕེལ་མི་ཐུབ་པས”ཞེས་
བཤད་བྱུང་།
གཅུང་པོ་དཔལ་རྣམ་གྱི་སྐད་ཆ་དེ་ཡིས་ངའི་སེམས་པ་རབ་རིབ་ཏུ་བཏང་བྱུང་། པེ་
ཅིང་དུ་སླེབས་པ་ནས་བཟུང་མཐོང་ལམ་གྱི་རབ་རིབ་དེ་དག་གིས་ངའི་སེམས་པ་འདི་
ཡང་རབ་རིབ་ཏུ་བཏང་བྱུང་བའི་ཚོར་སྣང་སྐྱེས་ཤིང་། ད་ནི་དེ་བས་ཀྱང་རབ་རིབ་ཏུ་གྱུར་
སོང་། རབ་རིབ་ཀྱི་ཀློང་ནས་ངས་རང་གི་ཁ་གཏད་ཀྱི་གཅུང་པོ་དེ་ཡང་གསལ་བོར་མཐོང་
མི་ཐུབ་པ་ལྟར་དུ་གྱུར་སོང་། དེ་ནི་ཅི་ཞིག་ཡིན་ནམ། ངའི་མཐའ་འཁོར་གྱི་མི་ཚང་མས་
ངའི་སྐེ་ལ་བཏགས་པའི་གཟི་མིག་དགུ་མ་འདི་རིན་གོང་མཐོན་པོར་བྱིན་རབས་ཟེར། རྩ་
ཆེན་ཡིན་རེབས་ཟེར། གཟབ་གཟབ་བྱེད་དགོས་རབས་ཟེར། ཡིན་ན་ཡང་། ང་ལ་མཚོན་
ན་དེ་ནི་ཆུང་ཕྲུ་གུའི་དུས་ནས་ངའི་སྐེ་རུ་བཏགས་ཤིང་ངའི་ལུས་ཀྱི་ཤ་འཇམ་པགས་པར་
བརླན་ནས་ཡོང་བ་སྟེ། ད་ནི་རང་གི་ལུས་ཀྱི་གྲུབ་ཆ་ཞིག་ཏུ་གྱུར་ཡོད་པ་ལས། ངས་དེའི་
རིན་ཐང་ལ་ད་ལྟའི་བར་དུ་བསམ་བློ་ཅི་ཡང་བཏང་མྱོང་མེད། དེ་བས་ཀྱང་། དེ་ནི་ངས་ད་
ལྟའི་བར་དུ་མཐོང་མ་མྱོང་བའི་པཱ་ལགས་ཀྱིས་ང་ལ་བཞག་པའི་ཅ་དངོས་ཁོ་ན་དེ་ཡིན་
ཞིང་། ངའི་སྣང་བ་ཞིག་ལ་གཟི་འདི་སྐེ་རུ་ཡོད་ཚེ་ངའི་པཱ་ལགས་ཀྱང་ང་དང་ཐག་རིང་དུ་
ཕྱིན་མེད་པར་ཉེ་ས་ཞིག་ཏུ་ཡོད་པ་ལྟར་རེད། དེ་ནི་སྨྲ་བསམས་བརྗོད་འདས་ཀྱི་ཚོར་བ་
ཞིག་སྟེ། ཚོར་བ་དེ་ནི་ང་རང་གིས་གཞན་ལ་བཤད་མི་ཤེས་ཤིང་། བརྒྱ་ལ་བཤད་ཤེས་རུང་
གཞན་གྱིས་དེ་ལ་གོ་བ་ལོན་མི་སྲིད། གང་ལྟར་ཀྱང་། ངས་ད་ལྟའི་བར་དུ་གཟི་དེ་དངུལ་
ལ་བརྗེ་བའི་སྐོར་ལ་བསམས་བློ་ཅི་ཡང་བཏང་མ་མྱོང་། །
“རང་ཕ་ཡུལ་དུ་འགྲོ་ན་ཨ་མའི་སྨན་འདི་ཁྱེར་ཨཱ།” ངས་དཔལ་རྣམ་ལ་གཟི་མིག་
དགུ་མའི་སྐོར་མུ་མཐུད་དུ་བཤད་མི་འདོད་པས་ཨ་མར་བསྐུར་རྒྱུའི་ཅ་དངོས་བླུགས་པའི་
119



གཡུ་དྲུག་དཀར་དཔེ་ཚོགས།
ལྟོ་ཕད་དེ་ཁོར་སྤྲོད་བཞིན”འདིའི་ནང་དུ་ཁ་པར་རྙིང་པ་ཞིག་ཀྱང་ཡོད། ཁྱོད་ཀྱིས་ཨ་
མར་སྤྲོད་རོགས། སེམས་ཁྲལ་བྱེད་མི་དགོས། ངས་གཡོག་ལས་ཧུར་ཐག་རྒྱུགས་ནས་ཁྱོད་
རང་སློབ་གྲྭ་ཐོན་པའི་བར་དུ་དངུལ་སྒོར་གྱི་ཕྱོགས་སུ་ཁག་ཐེག་བྱེད་ངེས”ཞེས་བཤད།
''ཨ་ཅག ང་ཡང་ཁྱོད་ཚོའི་ཕ་ཡུལ་ལ་འགྲོ་རྒྱུ་ཡིན། གོ་ཐོས་སུ་དེ་གར་ཡར་འབྲོག་
གཡུ་མཚོ་ཟེར་བའི་མཚོ་མོ་ཞིག་ཡོད་ཟེར། ང་དཔལ་རྣམ་དང་ལྷན་དུ་དེར་ལྟ་རུ་འགྲོ་
རྒྱུ་ཡིན།” ལིས་ཞ་ཟེར་བའི་བུ་མོ་དེས་དེ་ལྟར་ང་དང་གཅུང་པོའི་བར་དུ་སྐད་ཆ་གསབ་
བྱུང་སྟེ། མོས་ཕལ་ཆེར་ང་དང་གཅུང་པོས་བོད་སྐད་ཀྱིས་ཅི་བཤད་པ་ཧ་གོ་བཞིན་མེད་
པ་འདྲ། །
མཚོ་མོ་དེ་དངོས་གནས་མཛེས་པོ་ཡོད་པ་རེད།”ངས་དེ་ལྟར་མོར་ལན་བཏབ།
དངོས་གནས་དྭངས་ཤིང་གསལ་བ་མེ་ལོང་ཞིག་དང་འདྲ། ངས་དཔལ་རྣམ་གྱི་ཁ་
པར་ལས་མཐོང་བ་ཡིན།” ལིས་ཞས་དེ་ལྟར་བཤད་བཞིན་དཔལ་རྣམ་ལ“ཁྱོད་ཀྱི་ཁ་པར་
སྤྲོད་དང”ཟེར།
དེ་ནས། ངས་དཔལ་རྣམ་གྱིས་ཀྱང་མི་རྣམས་ཀྱིས་དུས་དང་རྣམ་པ་ཀུན་ཏུ་རེ་ཞིང་
སྨོན་པའི་ཀུ་ཤུ་ཨང་ལྔ་བ་རྟགས་ཅན་གྱི་ཁ་པར་ཞིག་ཁུག་མའི་ནང་ནས་བཏོན་ཡོང་སྟེ་
ལིས་ཞ་ཡི་ལག་ཏུ་བཞག་པ་མཐོང་བྱུང་། “པར་འདི་རེད། ཨ་ཅག་ཁྱེད་ཀྱིས་ལྟོས་དང་།
ཅི་འདྲའི་མཛེས་ཨང་།“ལིས་ཞས་དེ་ལྟར་གཅུང་པོ་དཔལ་རྣམ་གྱི་ཁ་པར་ལས་ང་ལ་ཡར་
འབྲོག་གཡུ་མཚོའི་འདྲ་པར་བསྟན་བྱུང་བ་དང་། ཀུ་ཤུ་ལྔ་བའི་པར་ནི་ཅི་འདྲའི་གསལ་
ཨང་། དཔལ་རྣམ་གྱིས་ཁོ་རང་ཉིད་ལ་ཀུ་ཤུ་ཨང་ལྔ་བ་ཉོས་ཤིང་། ངའི་སྐྱེས་སྐར་གྱི་
ལགས་རྟགས་སུ་ཀུ་ཤུ་ཨང་བཞི་བ་སྤྲད་བྱུང་། ཨ་ཅག ཁྱོད་ཀྱིས་ཤོད་དང་། དེ་ནི…
ལིས་ཞ་ཟེར་བའི་བུ་མོ་དེས་ཁ་ཤའི་སྨེ་བ་ནག་པོ་དེ་འགུལ་ཙམ་འགུལ་ཙམ་བྱེད་བཞིན་
དེ་ལྟར་བཤད་ཡོང་། མོ་ནི་ཕལ་ཆེར་སེམས་ལས་ཁ་མགྱོགས་པའི་བུ་མོ་ཞིག་ཡིན་པ་འདྲ་
120



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སྟེ། དེ་ལྟར་ཚིག་མཚམས་མེད་དུ་བཤད་ཡོང་དུས། ངས་རང་གི་གཅུང་པོ་ཁ་གཏད་ནས་
དོགས་མི་བདེ་བར་མགོ་ལ་འཕྲུག་ཙམ་འཕྲུག་ཙམ་བྱེད་པ་མཐོང་། ད་ལྟའི་བར་དུ། ཁོས་
སྐད་འཕྲིན་ལས་ང་ལ“ཨ་ཅག དངུལ་རྫོགས་ཤག དངུལ་རྫོགས་ཤག”ཟེར། མ་གཞིར།
ཁོའི་དངུལ་ནི་འདི་ལྟར་རྫོགས་བཞིན་ཡོད་དམ།
“རྫུན་མ་རེད། རྫུན་མ་རེད།” ངས་རང་གི་གཅུང་པོར་ལེ་བདའ་བྱེད་པའི་སྐད་ཆ་
ངག་སྒོ་ནས་མ་ཐོན་གོང་ཁ་གཏད་གྱི་སྐུ་ཞབས་ཀྲང་གིས་དེ་ལྟར་སྐད་བརྒྱབ་བྱུང་བས།
ང་ཚོ་ཚང་མ་རེ་ཞིག་ལ་ཧད་པར་གྱུར་སོང་། མ་གཞིར་དཔལ་རྣམ་གྱིས་ཁྲིད་ཡོང་བའི་
གཟི་རྡོ་བརྟག་དཔྱད་ཆེད་ལས་མཁས་པ་ཡིན་ཟེར་བའི་མི་དེས་དེ་ལྟར་ངའི་སྐེ་ཡི་གཟི་
རྡོ་དེ་ལ་ཡང་ཡང་ལྟ་ཞིང་དཔྱད་བཞིན་ཡོད་ལས་ཆེ་སྟེ། ཁོས་མིག་ཤེལ་གདོང་ཁུག་ཏུ་
ཡར་འདེད་བཞིན་ལུས་པོ་སྒྲོག་ཙེའི་ཐོག་ནས་ཡར་དགྱེ་སྟེ་འབོལ་གདན་གྱི་རྒྱབ་བསྙེས་
ལ་བསྙེས་པ་དང་། རླུང་གཡོབ་དེ་གཡོབ་བཞིན་རེ་ཐག་ཆད་པའི་ཉམས་ཤིག་བསྟན་ནས་
བསྡད་སོང་།
''ཅི་ཞིག་རྫུན་མ་རེད་དམ།“གཅུང་པོས་དེ་ལྟར་དྲིས།
“ཁྱོད་ཀྱི་གཅེན་མོའི་སྐེ་ཡི་གཟི་དེ་རྫུན་མ་རེད།”
ཁྱེད་ཀྱིས་ལག་པས་རེག་ཀྱང་མ་རེག་པར་དེ་རྫུན་མ་ཡིན་པ་ཇི་ལྟར་ཤེས་སམ།”
“ཁྱོད་ཀྱིས་ང་ལ་ཁྱོད་ཀྱི་གཅེན་མོའི་སྐེ་ན་གཟི་མིག་དགུ་མ་ཞིག་ཡོད་ཟེར་བ་མིན་
ནམ། ངས་ད་སོ་མར་ཞིབ་ཏུ་བརྩིས་ཀྱང་མིག་དྲུག་ལས་མཐོང་མ་བྱུང་། མ་མཐའ་ཡང་
གཟི་མིག་དགུ་མ་མིན་པ་ངེས་གཏན་རེད།”དར་མ་དེས་དེ་ལྟར་ཟེར།
ཡིན་མི་སྲིད།” དཔལ་རྣམ་ཕལ་ཆེར་ང་ལས་ཀྱང་བྲེལ་བ་ཆེན་པོ་སྐྱེས་བཞིན་ཡོད་
པ་ལྟར''ཨ་ཅག ཁྱོད་ཀྱིས་དེ་སྐེ་ནས་ཁྲོལ་དང་། ཞིབ་ཏུ་ལྟ་ཡོང”ཟེར།
''མི་འདིས་མགོ་བསྐོར་བསམས་པ་མིན་ནམ།” ངས་དེ་ལྟར་བཤད་པ་དང་ཡིད་མི་
121



ན་ན།
གཡུ་དྲུག་དཀར་དཔེ་ཚོགས།
ཆེས་པར་གྱུར།
དེ་ལ་ལིས་ཞ་ཡིས་“ཨ་ཅག ངས་གཟི་མིག་བརྩི་ཤེས་པས། ཁྱོད་མ་འགུལ་དང་། ངས་
ཞིབ་ཏུ་བརྩི་ཡོང”ཟེར་བཞིན་ཡར་ལངས་ནས་ཚུར་ངའི་ཕྱོགས་སུ་གཏུགས་ཡོང་། མོས་
ངའི་སྐེ་ཡི་གཟི་རྡོ་དེའི་འདོགས་ཐག་མ་བཀྲོལ་བར་ལག་པས་རེག་བཞིན་“མིག་གཅིག
མིག་གཉིས། མིག་གསུམ། མིག་གསུམ། མིག་བཞི། མིག་ལྔ། མིག་དྲུག”ཅེས་བརྩིས་བྱུང་
བ་དང་། དེ་ནས་དངོས་གནས་མིག་དྲུག་ལས་མི་འདུག”ཟེར། །
''ངས་རྫུན་བཤད་དགོས་དོན་མེད།" སྐུ་ཞབས་ཀྲང་གིས་ཀྱང་དེ་ལྟར་ཟེར།
''ཨ་ཅག ཨ་མས་ཁྱོད་ཀྱི་སྐེ་ཡི་གཟི་དེ་གཟི་མིག་དགུ་མ་ཡིན་ཟེར་བ་མ་ཡིན་ནམ།”
གཅུང་པོས་དེ་ལྟར་བཤད་བྱུང་།
ཁ་གཏད་ཀྱི་མི་དེ་དག་གི་སྐད་ཆས་ངའི་ཡིད་སེམས་རབ་ཏུ་རྨོངས་པར་གྱུར། དེ་ནི་
སྒེའུ་ཁུང་ཕྱི་རོལ་གྱི་ཁོར་ཡུག་ཏུ་སྲོད་ཀྱི་གྲིབ་སོས་བསྐོན་ཡོང་བཞིན་པ་དང་མཚུངས་ཏེ།
དུས་ནམ་ཡང་རྒྱང་དུ་བྱེར་མེད་པ་ལྟ་བུའི་མུན་པའི་ཚོགས་ནི་རིང་བོ་མི་འགོར་བར་གྲོང་
ཁྱེར་གྱི་ཕྱོགས་བཞིའི་གྲུ་ཟུར་ནས་འཇབ་ཡོང་རྩིས་ཡོད་པ་འདྲ། །
"ངས་ཆུང་ངུའི་དུས་ནས་ཡང་ཡང་བརྩིས་མྱོང་ཡོད། ངའི་སྐེ་ཡི་གཟི་ལ་མིག་དགུ་
ཡོད།”ངས་དེ་ལྟར་ཚིག་ཐག་ཆོད་པོས་བཤད།
བུ་མོ། ཁྱོད་ང་ལ་ཡིད་ཆེས་ན་མར་བཀྲོལ་ནས་རང་གིས་རྩིས་དང༌། སྐུ་ཞབས་
ཀྲང་གིས་དེ་ལྟར་རྒྱབ་སྙེས་ལ་བསྙེས་ནས་འགུལ་ཙམ་ཡང་མི་བྱེད་ཅིང“གལ་སྲིད་ངའི་
ཚོད་དཔག་ནོར་མེད་ན་དེ་ནི་ལོ་འདི་འགར་ཚོང་རར་མཐོང་རྒྱུ་ཡོད་པའི་གཟི་རྫུན་མ་དེ་
རིགས་རེད། གཟི་དེ་རིགས་མང་ཆེ་བ་ཐའེ་ཝན་ནས་བཟོས་པ་རེད”ཟེར།
ངས་དབང་མེད་དུ་སྐྱེ་ནས་རང་གི་གཟི་དེ་འགྲོལ་བ་ཡིན། ཆུང་དུས་སུ། ཨ་མས་ང་
ལ་ངའི་སྐེ་རུ་བཏགས་ཡོད་པའི་གཟི་དེ་ནི་ངས་ནམ་ཡང་མཐོང་མ་མྱོང་བའི་པཱ་ལགས་ཀྱི་
122



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ད་
སྐེ་རུ་བཏགས་ཡོད་པའི་གཟི་དེ་དང་གཅིགས་མཚུངས་ཡིན་ཞེས་བཤད་མྱོང་ཡོད་ཅིང་།
དེ་ནི་སྲིད་ན་དཀོན་པའི་གཟི་མིག་དགུ་མ་ཡིན་ཟེར། དེ་དུས་མོས་ང་ལ་གཟི་ཡི་མིག་བརྩི་
སྟངས་བསླབས་པ་དང་། དཀར་ཤའི་དཀྱིལ་གྱི་ནག་པོ་དེ་ནི་མི་ཞིག་གི་དཀར་ནག་གི་
དབྱེ་མཚམས་གསལ་བའི་མིག་འབྲས་དང་མཚུངས། ངས་ཨང་ཀིའི་བརྩི་སྲོལ་ཡང་དཀར་
ནག་གི་མིག་འབྲས་ལྟ་བུའི་གཟི་ཡི་མིག་དེ་དག་བརྩིས་ནས་བསླབས་པ་ཡིན་ཏེ། ངའི་སྐེ་
ལ་བཏགས་པའི་གཟི་ཡི་མིག་དེ་དག་ལ་གྲངས་ཀ་དགུ་ཡོད་པ་ནི་གཏན་ནས་ནོར་མི་སྲིད་
པ་ཞིག་ཡིན། ཡིན་ན་ཡང་། ངས་རང་གི་སྐེ་ཡི་གཟི་དེ་ལག་མཐིལ་དུ་བླངས་ཏེ་ཞིབ་ཏུ་
བརྩི་དུས་དེར་མིག་དྲུག་ལས་མི་འདུག དེ་ནི་ཅིའི་ཕྱིར་ཡིན་ནམ། །
བུ་མོ། དཔལ་རྣམ་གྱིས་བཤད་པ་ལྟར་ན་གཟི་འདི་ནི་ཁྱེད་ཀྱི་པཱ་ལགས་ཀྱི་ཤུལ་
བཞག་རེད་ཟེར། སྐབས་དེ་དུས་ཁྲོམ་རར་གཟི་རྫུན་མ་མེད། ངས་རང་གི་མི་གཤིས་དཔང་
དུ་བཙུགས་ནས་བཤད་ན། ཁྱོད་ཀྱི་གཟི་འདི་རྫུན་མ་ཞིག་རེད། གཟི་ངོ་མ་མ་ཡིན་པར།
ཤེལ་རྡོས་བཟོས་པའི་གཟི་རྫུན་མ་ཞིག་རེད།" སྐུ་ཞབས་ཀྲང་གིས་དེ་ལྟར་མདུན་ལ་
གཏུགས་ནས་མཛུབ་མོ་གཅིག་གིས་ངའི་ལག་མཐིལ་གྱི་གཟི་དེ་ལ་རེག་ཙམ་བྱས་པ་དང་
དེ་ལྟར་བཤད་བྱུང་།
ཡིན་མི་སྲིད།་ངས་རང་ཉིད་ལ་དེ་ལྟར་སྐད་ཤོར་བ་ཐོས།
''ཨ་ཅག ཁྱོད་ཀྱི་གཟི་ངོ་མ་དེ་སུ་ཞིག་གིས་སྐེ་ནས་བརྗེ་པོ་བརྒྱབ་པ་མིན་ནམ།”ངས་
གཅུང་པོ་དཔལ་རྣམ་གྱིས་རང་ལ་དེ་ལྟར་བཤད་པ་ཡང་ཐོས།
ད་ནི་ས་རུབ་ལ་ཉེ་བས། ལས་ཀར་བསྐྱོད་པའི་དུས་ཚོད་རན་འདུག་ངས་གཟི་དེ་
ལག་མཐིལ་དུ་བསྡམས་པ་དང་དེ་ནས་ཡར་ལངས་ཏེ་ཁ་གཏད་དུ་ཡོད་མཁན་ཚོར་གྱེས་
ཕྱག་ཀྱང་མ་ཞུས་པར་ཇ་ཁང་གི་ཕྱི་རུ་བསྐྱོད།
123



གཡུ་དྲུག་དཀར་དཔེ་ཚོགས།
བཅོ་བརྒྱད་པ།
ང་ནི་ལོ་གསུམ་གྱི་སྔོན་དུ་པེ་ཅིང་དུ་ཡོང་བ་ཡིན།
ལོ་གསུམ་གྱི་རྗེས་སུ། ང་པེ་ཅིང་གི་སྲང་ལམ་དུ་རྣམ་ཤེས་བོར་བའི་བེམ་པོ་ཞིག་དང་
མཚུངས་པར་འགྲོ་བཞིན་ཡོད། པེ་ཅིང་གི་མུན་པའི་ཚོགས་ནི་ཉིན་དཀར་གྱི་དུས་སུ་ཡང་
རྒྱང་རིང་དུ་ཕྱིན་མེད་པར་ཉེ་ས་ཞིག་ཏུ་འཇབ་ནས་བསྡད་ཡོད་ལས་ཆེ་སྟེ། མུན་པའི་
ཚོགས་ལ་ངང་རྒྱུད་རིང་བོ་ཅི་ཡང་འདུག ཕྱི་དྲོའི་དུས་ཚོད་ཡུད་ཙམ་ཕར་བསྲིངས་པ་
ལ་ཡང་བཟོད་བསྲན་ཐུབ་ཀྱིན་མི་འདུག་པར་དེ་མ་ཐག་ཕྱོགས་བཞི་ནས་གྲིབ་མདངས་
ནག་པོ་དེ་འཇབ་འཇབ་ཀྱིས་འཚང་ཁ་རྒྱག་བཞིན་སླེབས་ཡོང་། ང་འདི་ལྟར་མདུན་དུ་
བསྐྱོད་པ་ནི་མཚན་མོའི་ཀློང་དུ་བསྐྱོད་པ་དང་ཀུན་ནས་མཚུངས་ཏེ། མདུན་ཕྱོགས་སུ་
ལམ་གྱི་གཡས་གཡོན་གྱི་གློག་སྒྲོན་རིམ་གྱིས་ཇེ་གསལ་དུ་གྱུར་སོང་། ཡིན་ན་ཡང་། ངའི་
མིག་མདུན་རབ་རིབ་ཏུ་གྱུར། དེ་ནི་མཐོང་ལམ་ཉིན་དང་མཚན་ལ་འཐིབས་པའི་རྫོབ་
རྩུབ་དེ་དག་གིས་བསྒྲིབས་པ་མ་ཡིན་པར། མིག་ཀོང་གི་མཐའ་རུ་འཛུམ་ནས་མིག་གི་
རྒྱལ་མོ་ཡོངས་སུ་བསྣུབས་ཡོང་བའི་མཆི་མས་བསྒྲིབས་པ་རེད།
ངའི་སྐེ་ཡི་གཟི་བརྗེ་པོ་རྒྱག་མཁན་དེ་སུ་ཡིན་ནམ།
ངས་ང་རང་པེ་ཅིང་དུ་ཁྲིད་ཡོང་མཁན་གྱི་གྲོགས་མོ་གཡུ་སྒྲོན་དྲན་བྱུང་། ངས་མིག་
ཤེལ་གྱི་ཤེལ་ལེབ་ངོས་སུ་དུས་ནམ་ཡང་རབ་རིབ་ཀྱི་དྲེགས་པ་འགོས་ཡོད་པའི་རྣམ་གྲོལ་
དྲན་བྱུང་། ངས་རྨི་ལམ་གྱི་བར་གསེང་ནས་ལག་པ་བརྐྱངས་ཡོང་དུས་གམ་དུ“དཔལ་
ལྷ་དཔལ་ལྷ་ཞེས་འབོད་པའི་ངའི་སེམས་ནང་གི་མི་སྟེ་སུམ་པ་དྲན་བྱུང་། ངས་ཇི་ལྟར་
བསམས་ཀྱང་མི་དེ་དག་གི་འཛུམ་པའི་ཉམས་དང་བརྩེ་བའི་ངག་ལས་ཡིད་ལ་འཆར་རྒྱུ་
མི་འདུག དེ་ནི་ངས་ཡར་འབྲོག་གཡུ་མཚོ་དྲན་པ་དང་མཚུངས་ཏེ། ངའི་སེམས་སུ་དུས་
124



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གྱི
ང
ད་
ནམ་ཡང་ཉར་ཡོད་པ་ནི་མཚོ་མོ་དེའི་དྭངས་ཤིང་གསལ་ལ་མེ་ལོང་ལྟ་བུའི་རང་མདངས་
དེ་ཁོ་ན་ཡིན།
ཡིན་ན་ཡང་། ངའི་སྐེ་ཡི་གཟི་མིག་དགུ་མ་བརྗེ་པོ་རྒྱག་མཁན་དེ་དོན་དམ་དུ་སུ་
ཡིན་ནམ།
ང་དེ་ལྟར་ལམ་དུ་བསྐྱོད་ཅིང་། ཐེངས་ཁ་ཤས་ལ་ཨེན་ཙམ་མིན་ན་རྟིང་ཀ་མཐོ་བའི་
ལྷམ་དེར་རྡོག་འདྲེད་ཤོར་ནས་ས་རུ་བརྡབས་སོང་། ལམ་ནང་དུ་རླངས་འཁོར་གྱི་ཚོགས་
ནི་འོད་ཀྱི་གཙང་པོ་བཞིན་མདུན་ལ་བཞུར་ཅིང་འགྲོ ངས་རང་གི་མིག་ཆུ་མཚམས་ཤིག་
ལ་འགོག་པ་མེད་པར་མཁུར་ཚོས་བརྒྱུད་ནས་ཟགས་ཡོང་བ་ཚོར་ཅིང་། ངག་ནས་ངུ་སྐད་
ཀྱང་འགོག་མེད་དུ་ཤོར་སོང་། །
སུས་ངའི་གཟི་མིག་དགུ་མ་རྐུ་མ་བརྒྱབ་པ་ཡིན་ནམ། ངས་དེ་ལྟར་པེ་ཅིང་གི་
མཚན་གྱི་བར་སྣང་ལ་སྐད་ཆེན་པོ་ཞིག་བརྒྱབ་པ་དང་། སྐད་མགོ་མ་ཡལ་བར་ངའི་རྐང་
པ་ལམ་འགྲམ་གྱི་ཅི་ཞིག་ལ་ཐོགས་ཤིང་། རྟིང་ཀ་མཐོན་པོའི་ལྷམ་དེ་ཡང་རྐང་མགོ་ནས་
ཟགས་པ་དང་ང་རང་དར་ཅིག་ལ་ལམ་ནང་དུ་འགྱེལ་སོང་།
ངས་རླངས་འཁོར་གྱིས་སྒག་ཟྭ་མནོན་པའི་སྒྲ་རྣ་བར་གཟན་པ་ཞིག་ཐོས་བྱུང་། དེ་
ནས་ངས་རང་ཉིད་ཀྱི་ལུས་པོ་བར་སྣང་དུ་འཕྱོ་བ་མཐོང་ཞིང་། ཡུད་ཙམ་གྱི་རྗེས་ནས་
ལྗིད་ཏིག་གེར་ས་རུ་ཟགས་སོང་བ་མཐོང་། དེ་ནི་ཅི་འདྲའི་ཁྱད་མཚར་ཅིག་རེད་ཨང་།
དེ་ནི་ང་ལ་ངོས་གཉིས་ཡོད་པ་ལྟར་སྣང་ཞིང་། ངོས་གཅིག་གིས་ངོས་གཞན་ཞིག་དེ་ལྟར་
རླངས་འཁོར་གྱི་ཆག་སྒོའི་དབང་དུ་འགྱུར་བཞིན་པར་བལྟས་ཡོད་པ་དང་མཚུངས།
ངས་རང་གི་ཟུངས་ཁྲག་དམར་པོ་ལུས་ཀྱི་ཟུར་གང་རུང་ཞིག་ནས་འགོག་མེད་དུ་བཞུར་
ཏེ་ཨར་འདམ་གྱི་ལམ་ངོས་སུ་འཁྱིལ་ཡོང་བ་མཐོང་། མཐོང་སྣང་དེ་རེ་གསལ་རེ་མོག་
བྱེད། རབ་རིབ་ཀྱི་ཁྲོད་ནས་ངས་རང་གི་ལག་མཐིལ་དུ་བསྡམས་པའི་གཟི་རྡོ་དེ་ལུས་ཀྱི་
125



གཡུ་དྲུག་དཀར་དཔེ་ཚོགས།
གཞོགས་ཤིག་ཏུ་ཟགས་ཡོད་པ་གསལ་ལེར་མཐོང་། དེ་ནས་ངས་རང་གི་ལག་པ་གཟི་དེའི་
ཕྱོགས་སུ་སྲིང་བཞིན་པ་མཐོང་ཞིང་། ཕར་སྲིང་བའི་ལག་པ་དེ་དེ་ལྟར་མགོན་མེད་གྲོགས་
མེད་ཅིག་ཡིན་པ་དང་། རིམ་གྱིས་ཤ་ཁྲག་གདོས་བཅོས་ཀྱི་ངའི་ལུས་པོ་དེ་སྲོག་མེད་བེམ་
པོར་འགྱུར་བཞིན་པ་མཐོང་།
པེ་ཅིང་གི་ལམ་ནང་དུ་རླངས་འཁོར་གྱི་ཚོགས་ནི་འོད་ཀྱི་གཙང་པོ་བཞིན་བཞུར།
ངས་རང་ཉིད་ཀྱི་རྣམ་ཤེས་ཉ་ཞིག་ཏུ་གྱུར་པ་མཐོང་། འོད་ཀྱི་གཙང་པོའི་གཞུང་དུ་འཁྱུག་
འགྲོས་ཀྱིས་བསྐྱོད་པ་མཐོང་། དེ་ནས་ངས་མདུན་ཕྱོགས་ནས་མེ་ལོང་ལྟ་བུའི་ཡར་འབྲོག་
གཡུ་མཚོ་མཐོང་བྱུང…
སྤྱི་ལོ༢༠༡༥པའི་སྤྱི་ཟླ་༣པའི་ཚེས་༣ཉིན་པེ་ཅིང་ནས་རྫོགས་པར་བྲིས།
126



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལོ་དེ་ལ།
དང་པོ།
ལོ་དེ་ལ། ཁོ་ལོ་བཅུ་དགུར་སོན་ཙམ་ཡིན།
མར་ནང་གྲོང་འདབས་སུ། དབྱིབས་གྲུ་བཞི་དང་། ཟུར་གསུམ། ནར་མོ་སོགས་ཀྱི་
རིས་སུ་བགོས་ཡོད་པའི་ལོ་ཏོག་གི་ཞིང་ས་དེ་དག་ལྗང་ཏིག་ཏིག་ཏུ་སྣང་། ཞིང་གི་སྣང་
མའི་བར་ནས། ཁོས་ཞ་སྨྱུག་གིས་འགྱིག་སེར་བོའི་ཕྱི་ཐུམ་ཅན་གྱི་ཟིན་བྲིས་འབྲི་དེབ་
ཏུ་བུ་མོ་ཞིག་གི་གཟུགས་བརྙན་སྐུ་རིས་སུ་འགོད་བཞིན་བསྡད། ཁོས་སྨིན་མ་གཞོགས་
གཅིག་ཏུ་བསྡུས་ནས་ཧ་ཅང་གཟབ་ནན་གྱིས་རི་མོ་དེ་འབྲི་ཞིང་། དབྱར་ཁའི་ཚ་གདུག་
གིས་ཟ་འགྲམ་ནས་རྔུལ་ཆུའི་དོག་པ་རེ་འཛུམ་ཡོང་། ཁོར་རི་མོ་འབྲི་བའི་འཇོན་ནུས་
དཔེ་མེད་ཅིག་ལྡན་པས། ཇ་ཡུན་ཙམ་གྱི་རིང་ལ་རི་མོ་ལེགས་འགྲུབ་བྱུང་བ་དང་། རི་
མོའི་ནང་གི་གཞོན་ནུ་མ་དེས་བརྩེ་གདུང་ཟབ་མོས་ཁོར་བལྟས་འདུག དེ་ནི་གྲོང་ཚོའི་
ནང་གི་བུ་མོ་གསལ་སྒྲོན་རེད། ཡིན་ན་ཡང་། ཁོས་དེ་ལྟར་རི་མོ་འབྲི་བཞིན་ལོ་དེ་ལ་མར་
127



གཡུ་དྲུག་དཀར་དཔེ་ཚོགས།
ནང་གྲོང་འདབས་ཀྱི་ཞིང་ཁུག་ནས་གྲོང་ཚོའི་ནང་གི་བུ་མོ་གསལ་སྒྲོན་ལ་བསྒུགས་ཀྱང་།
ཁོ་མོ་དུས་ཆད་བཏབ་པ་བཞིན་སླེབ་མ་བྱུང་བས། འབྲི་དེབ་དེ་སྙིང་ཁར་བཞག་ནས་རྒྱ་
གར་ཞྭ་མོ་ཚི་དྲེགས་ཀྱིས་ཟིན་ཡོད་པ་དེ་གདོང་ལ་བཀབ་ཅིང་རྩྭ་འཇག་མ་དང་ལྡུམ་བུའི་
ཚོགས་རྫོང་མཐུག་པོར་སྐྱེས་པའི་ཁུད་དུ་ཀན་རྐྱལ་དུ་ཉལ་ནས་བསྡད།
ཚང་ཚིང་དུ་སྐྱེས་པའི་སྐྱེས་དངོས་དེ་དག་གི་གསེང་ནས་སྔོ་དྲི་འགོག་མེད་དུ་
འཐུལ་ཡོང་སྟེ་ཁོའི་སྣོམ་བྱེད་ཀྱི་བུ་གར་འཚང་ཡོང་བ་དང་། མཚམས་ཤིག་ལ་མེ་ཏོག་
གི་རྩི་བཅུད་གཞིབ་པར་བྲེལ་བའི་གསེར་སྦྲང་ཞིག་གིས་སིར་སྒྲ་སྒྲོག་བཞིན་ཐད་འཕུར་
གནམ་གྲུ་ཞིག་དང་མཚུངས་པར་ཁོའི་གཡས་གཡོན་གང་རུང་ནས་ཕར་འཕུར་ཚུར་
འཕུར་བྱེད། ཕྱི་གསལ་ནང་གསལ་གྱི་གཤོག་ཟུང་པན་ཚུན་གཙུབ་ཅིང་བརྡབས་པའི་
སྒྲ་དེ་ཡིས་ཁོར་གཉིད་ཀྱི་སྣང་བ་ལྡབ་ལྡིབ་ཅིག་འགོག་མེད་དུ་བཀུག་ཡོང་ལ། དེ་ནི་
སེམས་ཟེར་བའི་འདུ་ཤེས་ཀྱི་ས་ཆེན་དུ་གཏི་མུག་ཟེར་བའི་ས་སྲོད་ཀྱི་གྲིབ་སོས་རིམ་
གྱིས་བསྒྲིབས་ཡོང་བ་དང་མཚུངས། ཡིན་ན་ཡང་། སྲིན་འབུ་ཞིག་རྐང་ལག་ཀྲབ་ཀྲབ་
ངང་ཁོའི་དཔུང་བའི་ཤ་རྗེན་དུ་འགོས་ཡོང་ནས་གཉིད་ལ་བར་ཆད་བཏང་། དེར་མ་ཟད།
སྐེད་པའི་འོག་ཏུ་ཡང་སེམས་ཅན་གང་ཞིག་བྲེལ་འཚུབ་ཀྱིས་ཀྲིག་ཀྲིག་འགུལ་བ་དང་།
ཁོའི་ཤ་ཁྲག་གདོས་བཅས་ཀྱི་གཟུགས་ཕུང་གཏོས་ཆེ་བ་དེས་རྩྭ་གསེང་གི་འཇིག་རྟེན་
དེའི་སེམས་ཅན་དག་གི་རྒྱུན་ལྡན་གྱི་འཚོ་བར་དཀྲོགས་དཀྲུགས་ཆེན་པོ་ཞིག་བཏང་
ཡོད་པ་ངེས་གཏན་རེད། ཟ་ཟིའི་ངང་དེ་ལྟར་མར་ནང་གྲོང་ཚོའི་ཞིང་ཁུག་དེ་ནས་གཏི་
མུག་གཉིད་ཀྱི་དབང་དུ་འགྲོ་བའི་ལོ་དེ་ལ། ཁོས་ཡོ་གཟུར་མེད་པར་རང་གི་དཔུང་བའི་
ཤ་རྗེན་དུ་རྐང་ལག་ཀྲབ་ཀྲབ་ཀྱིས་འགོས་ཡོང་བའི་སྲིན་འབུ་མ་རུང་བ་དེ་ཐལ་ལྕག་
གཅིག་གིས་རང་སོར་གཅིར་ནས་བསད་ཅིང་། ཉམས་ཆུང་གི་ཚེ་སྲོག་དེ་དེ་ལྟར་ལྔ་ལམ་
དུ་བཏང་བར་འགྱོད་བཤགས་ཀྱི་སེམས་ཅི་ཡང་སྐྱེ་རྒྱུ་མ་བྱུང་། དེ་ལས་ལྡོག་སྟེ་རྩྭ་གསེང་
128



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དུ་འཐིབས་ཡོང་བའི་ཚ་སྨིག་གིས་ཁོ་ཀློང་ཀློང་བོར་བཏང་བ་དང་། ལོ་དེ་ལ་ཁོ་དེ་ལྟར་རྩྭ་
གསེང་དུ་ཀན་རྐྱལ་དུ་ཉལ་ནས་གྲོང་ཚོའི་ནང་གི་བུ་མོ་གསལ་སྒྲོན་གྲོ་ཞིང་གྲུ་བཞི་མ་དེ་
ལ་ཡུར་མ་ཡུར་དུ་ཡོང་བར་སྒུག
སྔོན་ཏག་ཏག་ལ། ཁོས་རྒྱ་གར་ཞྭ་མོ་དེ་མགོ་ལ་ཟུར་གྱོན་གྱིས་མར་ནང་གྲོང་ཚོའི་
འདབས་ཀྱི་ཚེར་པུང་ཁུག་བརྒྱུད་ནས་མར་ལ་ཡོང་སྐབས། ཨ་མ་རི་མོར་འཕྲད་བྱུང་།
རྒན་མོ་དེས་ཡུར་རྩྭ་སླེ་བོ་གང་རྒྱབ་ཏུ་འཁུར་ནས་རྔུལ་ནག་ཁྲོམ་ཁྲོམ་གྱིས་ཚེར་ཕུང་
ཁུག་གི་ལམ་ཕྲན་ལུག་གི་རྒྱུ་མ་ལྟ་བུ་དེ་དེད་ནས་དབུགས་ཧལ་ཧལ་གྱིས་ཡར་ཡོང་བ་
དང༌། ཁོ་གཉིས་དེ་ལྟར་ལམ་འཕྲད་བྱུང་རྗེས་ཁོར་ལམ་གཟུར་བའི་ཟོལ་གྱིས་འགྲམ་
ལོགས་ཀྱི་གད་ཁ་ཅུང་མཐོ་ས་ཞིག་སྟེགས་སུ་བྱས་ཏེ་སླེ་བོའི་ཞབས་དེར་བཞག་པ་དང་།
གདོང་གི་གཉེར་མའི་གསེབ་ཀྱི་རྔུལ་ནག་རས་ལྔའི་ཕུ་ཐུང་གིས་ཕར་འབྱིད་བཞིན་ཁོ་ལ་
འཛུམ་འཚེར་འཚེར་གྱིས་” ཨ་ཞི་ལི། ཁྱོད་ཉིན་གུང་ཙད་པའི་ནང་དུ་གང་ཞིག་ལ་འགྲོ་
བཞིན་ཡོད་དམ”ཞེས་སྐད་ཆ་དབྱངས་ལ་འགུག་པ་ལྟ་བུ་ཞིག་གིས་དྲིས་བྱུང་།
''ང་རྟ་རྒན་གྱི་རྟོད་ཁ་སྤོར་དུ་འགྲོ་བཞིན་ཡོད།” ཁོས་དེ་ལྟར་བཤད་ནས་རྒན་མོ་དེ་
དང་ཅུང་རིང་དུ་བཀྱེད་དེ་བསྐྱོད་པ་དང་ དེ་མ་ཐག་རྡོག་འོག་ནས་མཆོངས་རྩལ་ཅན་གྱི་
སྲིན་འབུ་མང་པོ་ཞིག་འདྲོགས་ནས་ཐོལ་གྱིས་མཆོངས་ལྡིང་དང་བཅས་ཕྱོགས་ཕྱོགས་སུ་
འཐོར་སོང་།
''ཨ་ཞི་ལི། ཁྱོད་ནམ་ཞིག་ལ་རྒྱལ་ཁབ་ཀྱི་ལས་བྱེད་པ་བཅའ་རུ་འགྲོ་རྒྱུ་ཡིན་ནམ།”
ཨ་མ་རི་མོས་གདོང་གི་འཛུམ་གཉེར་མ་ཡལ་བར་ཁོ་ལ་དེ་ལྟར་ཡང་བསྐྱར་དབྱངས་ལ་
འགུག་པ་ལྟ་བུའི་ངག་གིས་བཤད་བྱུང་། །
ཁོ་གད་པ་ཆུང་ཆུང་དེ་ནས་མར་ལྡིག་སྒྲ་དང་བཅས་ཏེ་ལྡིང་བ་དང༌། དེ་ནས་རྩྭ་
གསེང་ལ་དམིགས་ས་ཅི་ཡང་མེད་པར་རྡོག་ཐོ་ཞིག་གཡུགས་པ་ན། དེ་གར་དེ་བས་ཀྱང་
129



གཡུ་དྲུག་དཀར་དཔེ་ཚོགས།
མང་བའི་མཚོངས་རྩལ་ཅན་གྱི་སྲིན་འབུ་མང་པོ་ཞིག་འདྲོགས་ནས་ཕྱོགས་ཕྱོགས་སུ་
འཐོར་སོང་། ཁོས་རྒན་མོ་དེར་མུ་མཐུད་དུ་ཁ་ཡ་མ་བྱས། སྐད་ཆ་དེ་རིགས་ཐོས་དུས་ཁོའི་
སེམས་ནང་དུ་མིང་མེད་པའི་ཁོང་ཁྲོ་ཞིག་ལངས་སྲིད། ལོ་དེ་ལ་གྲོང་ཚོའི་ནང་གི་མི་སུར་
འཕྲད་ན་ཡང་ཁོ་ལ་དེ་ལྟར་འདྲི། མ་གཞིར་ཁོ་ཚོའི་སེམས་སུ་ཁོ་དེ་ལྟར་མར་ནང་གྲོང་
ཚོར་སྡོད་པ་ནི་གནས་སྐབས་ཙམ་གྱི་ཡུན་ཏེ། ཡུན་རིང་མི་འགོར་བར་ཁོ་ལུང་བ་འདིའི་
ཕྱི་རོལ་ཏུ་བསྐྱོད་ནས་སྲིད་གཞུང་གི་ལས་བྱེད་པ་ཞིག་ཏུ་འགྱུར་ངེས་རེད་བསམས་ཡོད་
པ་འདྲ། ཡིན་ན་ཡང་ཁོ་ཟི་ལིང་གི་འབྲིང་རིམ་སློབ་གྲྭ་དེའི་མཛེས་རྩལ་ཆེད་ལས་འཛིན་
གྲྭ་ནས་སློབ་མཐར་ཕྱིན་རྗེས་ཟླ་ཕོགས་ལེན་ཐུབ་པའི་ལས་ཀ་ཅི་ཡང་རེག་མ་བྱུང་ལ། ལོ་
དེ་ལ་ན་སོའི་ལྗོན་རྐང་ཡང་དེ་ལྟར་ཕྲ་བས་ཁོ་རང་ཉིད་སྐྱེས་ས་སྐྱེས་ཡུལ་དེ་ནས་དེ་ལྟར་
ལས་མེད་སོས་དལ་གྱིས་སྡོད་པ་ལས་ས་ཆ་གཞན་གང་ཞིག་ལ་འགྲོ་དགོས་པ་གཏན་ནས་
མི་ཤེས། ལོ་དེའི་ཁོ་ནི་སྨུག་ལོང་ནང་གི་ཕྲུ་གུ་མགོ་འཁོར་ཞིག་དང་འདྲ། དེར་མ་ཟད་
སེམས་ཀྱི་རྫ་མགོར་སངས་མཐའ་མེད་པའི་ཅི་ཞིག་འཐིབས་ནས་རང་གི་མདུན་ལམ་
ཡང་གསལ་བོར་མི་མཐོང་། ཡིན་ན་ཡང་། མར་ནང་གྲོང་ཚོའི་མི་རྣམས་ཀྱིས་ལོ་དེར་ཁོ་
ལ“ཁྱོད་ནམ་ཞིག་ལ་འགྲོ་རྒྱུ་ཡིན་ནམ”ཞེས་ཡང་ཡང་འདྲི།
ཁོས་འཛུམ་འཚེར་འཚེར་བྱེད་པའི་རྒན་མོ་དེར་ལན་ཅི་ཡང་མ་བཏབ་པར་ལྗང་
མདོག་གི་རླབས་རིས་འཕྱུར་བའི་ཞིང་ཁུག་ཏུ་བསྐྱོད། ''ཨ་ཞི་ལི། རྐང་འོག་ལ་གཟབ་
གཟབ་བྱོས་ཨང་། སྦྲུལ་གྱི་སྟེང་སྤོས་ཡོང་།” ཨ་མ་རི་མོས་དེ་ལྟར་ཁོའི་རྒྱབ་གཟུགས་ལ་
ཕྱོགས་ནས་སྐད་ཆ་དབྱངས་སུ་བཀུག་སྟེ་བཤད་བྱུང་། །
ལོ་དེ་ལ། ཁོ་དང་གསལ་སྒྲོན་གྲོ་ཞིང་གི་ནང་མའི་བར་ནས་ཐང་ཉལ་བྱས་པའི་དོན་
དེ་ཉིན་ཁ་ཤས་ཀྱི་རྗེས་ནས་གྲོང་ཚོའི་ནང་རླུང་ལྟར་ཁྱབ་སོང་། ཡིན་ན་ཡང་དབྱར་ཀའི་
ཉིན་གུང་དེར་མར་ནང་ཞིང་ཁུག་ཏུ་མི་གཅིག་ཀྱང་མཐོང་རྒྱུ་མེད་པས། དེ་ཕྱི་ལ་སྒྲོག་
130



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
མཁན་སུ་ཡིན་ནམ། གྲོང་ཚོའི་མདུན་རི་གངས་དཀར་གཡུ་སྒྲོན་སྒང་གི་ལབ་ཙེ་དེ་ནི་
ནག་ཡོར་སེར་ཚུར་བལྟས་ཡོད་པའི་ཟོལ་གྱིས་གནས་ན་ཡང་། དེས་ནི་གྲོང་མི་ཆེ་གེ་མོ་
ཞིག་གི་རྣ་རྩར་ལོ་དེའི་མར་ནང་ཞིང་ཁུག་ཏུ་བྱུང་བའི་གསང་བ་དེ་ཤུབ་བུར་བརྗོད་མེད་
པ་ཏན་ཏན་ཡིན། དེ་བས། ཁོས་ཁོ་དང་གསལ་སྒྲོན་ཐང་ཉལ་བྱས་པའི་དོན་དེ་ཕྱི་ལ་སྒྲོག་
མཁན་ནི་ཚེར་ཕུང་ཁུག་ནས་ལམ་འཕྲད་བྱུང་བའི་ཨ་མ་རི་མོ་ཡིན་པ་རིགས་འདེད་བྱས།
''ཨ་མ་རི་མོས་དངོས་སུ་མཐོང་མེད་ཀྱང་། ངེད་གཉིས་སྔ་ཕྱིར་ཞིང་ཁུག་ཏུ་བསྐྱོད་
པ་དང་འཕྲད་ཡོད་པས། རིགས་འདེད་བྱས་ནས་སྒྲོག་པ་ཡིན་སྲིད།” ཉིན་ཁ་ཤས་ཀྱི་རྗེས་
ནས་གསལ་སྒྲོན་དང་ཁོ་གཉིས་ཡང་བསྐྱར་ཐང་ཉལ་བྱེད་དུས་ཁོས་དེ་ལྟར་གསལ་སྒྲོན་
ལ་རང་གི་དྲན་ཕྱོགས་བཤད།
ཡིན་ན་ཡང་། གསལ་སྒྲོན་གྱིས་ཨ་མ་རི་མོ་ཡིན་མི་སྲིད་ཟེར། མོ་ཡུར་མ་ཡུར་དུ་
ཡོང་བའི་ལམ་དུ་ཁོ་ནང་བཞིན་ཨ་མ་རི་མོར་འཕྲད་མ་བྱུང་ཟེར། དེ་ལས་ལྡོག་སྟེ་གསལ་
སྒྲོན་གྱིས་གཅིག་བྱས་ན་དོན་དེ་ཕྱི་རུ་སྒྲོག་མཁན་ནི་མདུན་རི་གངས་དཀར་གཡུ་སྒྲོན་
སྒང་གི་ལབ་ཙེ་དེ་ཡིན་ཀྱང་སྲིད་ཟེར། ལབ་ཙེ་དེ་ནི་མར་ནང་གྲོང་ཚོའི་གཞི་བདག་
གངས་དཀར་གཡུ་སྒྲོན་མའི་བཞུགས་མཁར་ཡིན་ཞིང༌། ཡུལ་མི་རྣམས་ཀྱིས་དུས་ཆེན་
དང་ཉི་བཟང་སྐར་བཟང་དག་ཏུ་ཤིང་གིས་བཟོས་པའི་མདའ་མདུང་གྲི་གསུམ་སོགས་
མཚོན་ཆའི་རིགས་དང་། ལྗོན་ཤིང་གི་ཡལ་ཀ དེ་མིན་མཆོད་རྫས་སྣ་ཚོགས་འཁུར་ནས་
ལབ་ཙེ་དེ་བསྟོད་པར་འགྲོ་ཞིང་། རྒྱང་ནས་བལྟས་ཚེ་ལབ་ཙེ་དེ་ནི་བོད་ཆས་སྤྲས་པའི་
བུད་མེད་ཅིག་དང་མཚུངས་པར་རི་བོའི་མཐོ་ས་ནས་ནག་ཡོར་སེ་འགྲེངས་ཏེ་དུས་དང་
རྣམ་པ་ཀུན་ཏུ་མར་ནང་ལུང་ཁོག་གི་བདེ་སྡུག་ཡོད་ཚད་སྤྱན་འོག་ཏུ་བསྡུས་ནས་སྲུང་
ཡོད། གང་ལྟར་ཀྱང་། ཁོས་གསལ་སྒྲོན་ལ“གངས་དཀར་གཡུ་སྒྲོན་མས་དོན་དེ་ལྟ་བུ་ཞིག་
ལ་ཐེ་གཏོགས་བྱེད་པ་ནི་མི་འོས” ཞེས་ཀུ་རེ་དང་སྦྲགས་ནས་བཤད།
131



གཡུ་དྲུག་དཀར་དཔེ་ཚོགས།
''ཡུལ་ལྷ་གཞི་བདག་ལ་ཕོག་ཐུག་གཏོང་བའི་སྐད་ཆ་དེ་འདྲ་ལབ་མི་རུང་ཨང་།་
གསལ་སྒྲོན་གྱིས་དེ་མ་ཐག་ཁོའི་ཁ་ཐལ་མོས་བཀག་བྱུང་།
ཁོས་རྒྱ་གར་ཞྭ་མོ་ཚི་དྲེགས་ཀྱིས་ཟིན་པ་དེ་གདོང་ལ་བཀབ་ནས་ཉལ་ཏེ་མོར་སྒུག་
པའི་ཉིན་དེར་ཡང་གསལ་སྒྲོན་གྱིས་སྐད་ཆ་དེ་འདྲ་ཞིག་ལབ་མྱོང་། དེར་བརྟེན་མོས་ཁོ་
གཉིས་ཞིང་ནང་མའི་བར་ནས་ཐང་ཉལ་བྱས་པའི་དོན་དེ་ཕྱི་ལ་སྒྲོག་མཁན་གངས་དཀར་
གཡུ་སྒྲོན་མའི་སྤྲུལ་གཟུགས་འཛིན་པའི་ལབ་ཙེ་དེ་ཡིན་ཟེར་པར་ཡང་རིགས་འདེད་
བྱེད་རྒྱུ་ཡོད།
ལོ་དེ་ལ། མར་ནང་གྲོང་ཚོའི་མི་རྣམས་ཕལ་ཆེར་རིགས་འདེད་བྱེད་པར་གོམས་
ཡོད་པ་འདྲ། ཁོ་ཚོས་ཁོ་སློབ་གྲྭ་ནས་མཐར་ཕྱིན་པ་ན། རྒྱལ་ཁབ་ཀྱི་ལས་བྱེད་པར་འགྱུར་
སྲིད་པ་རིགས་འདེད་བྱེད་ཅིང་། གསལ་སྒྲོན་དང་ཁོ་གཉིས་སྔ་ཕྱིར་ཞིང་ཁུག་ཏུ་བསྐྱོད་པ་
མཐོང་ཚེ། རིགས་འདེད་ཀྱིས་དེ་གཉིས་ཞིང་རྣང་མའི་བར་ནས་ཐང་ཉལ་བྱས་སོང་ཞེས་
བསྒྲགས། མ་གཞིར་དངོས་གནས་དེ་འདྲ་ཞིག་ཡིན་ནམ། །
ཉིན་དེར། ཁོས་རི་མོ་དེ་བྲིས་རྗེས་རྩྭ་གསེང་ནས་དེ་ལྟར་ཉལ་ཏེ་དུས་ཚོད་རིང་
ཙམ་ཕྱིན་ཡོད་ལས་ཆེ། མཚམས་ཤིག་ལ་གཉིད་ཟ་ཟི་ཞིག་ཁུག་པ་དང་། དེའི་རིང་ལ་རྨི་
ལམ་ཡང་རབ་རིབ་ཅིག་བཏང་ཡོད་ཚོད་ཡིན་མོད་ད་ལྟ་ཅི་ཡིན་འདི་ཡིན་ལ་གསལ་ཁ་
མེད། དེ་ནས་གསལ་སྒྲོན་གྱིས་ཁོ་གཉིད་ལས་དཀྲོགས། ཁོས་མིག་ལ་སྲུབས་ཀ་ཞིག་ཕྱེས་
དུས་གསལ་སྒྲོན་གྱིས་ཁོའི་གདོང་དུ་བཀབ་པའི་རྒྱ་གར་ཞྭ་མོ་དེ་ཡར་བཀྱགས་ཤིང་ཁོའི་
འགྲམ་དུ་པུས་བཙུགས་སུ་མར་སྒུར་ཏེ་མིག་རིག་རིག་གིས་ཁོའི་གདོང་ལ་ཞིབ་ལྟ་བྱེད་
བཞིན་འདུག
ཁོས་མིག་འབྱེད་མ་ཟུམ་གྱིས་ཡར་བལྟས་ནས་བསྡད། གསལ་སྒྲོན་གྱིས་དཀར་ནག་
གི་མིག་ཟུང་དྭངས་མོ་དེ་ལྡེམ་ཙམ་ལྡེམ་ཙམ་བྱེད་བཞིན་ཁོ་ལ་བལྟས་ནས་བསྡད། དེ་ལྟར་
132



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
，
རེ་ཞིག་འགོར་རྗེས་ཁོས་མོ་ཤུགས་ཀྱིས་མར་འཐེན།
འདི་ནས་གངས་དཀར་གཡུ་སྒྲོན་མའི་ལབ་ཙེ་ཡང་མཐོང་ཡོང་བས། ཡུལ་ལྷ་གཞི་
བདག་ལ་ཕོག་ཐུག་གཏོང་བའི་ལས་འདི་འདྲ་བྱ་མི་རུང་ཨང་།“གསལ་སྒྲོན་གྱིས་དེ་ལྟར་
ཁོའི་ལག་པ་ཕར་འབུད་བཞིན་བཤད་པ་དང་། དེ་ནས“ཁྱོད་འདི་ལྟར་རྩྭ་གསེང་དུ་གཉིད་
ན་སྦྲུལ་ཁ་ནང་དུ་འཛུལ་བར་མི་ཞེད་དམ”ཟེར།
ཧི་ཧི། ང་སྦྲུལ་བཞིན་ཁྱོད་ཀྱི་ཚང་ནང་དུ་འཛུལ་བར་མི་ཞེད་དམ།” ཁོས་དེ་ལྟར་
གསལ་སྒྲོན་ཡང་བསྐྱར་མར་འཐེན་བཞིན་བཤད།
ལོ་དེ་ལ། ཁོ་དང་གསལ་སྒྲོན་གཉིས་ཞིང་རྣང་མའི་བར་ནས་ཐོག་དང་པོར་ཐང་ཉལ་
བྱེད་དུས། མོས་ལབ་པ་ནང་བཞིན་སྦྲུལ་ཁོའི་ཁ་ནང་དུ་འཛུལ་རྒྱུ་མ་བྱུང་ཡང་ཁོ་སྦྲུལ་
བཞིན་མོའི་ཚང་ནང་དུ་འཛུལ། རྩྭ་གསེང་གི་སེམས་ཅན་ཕྲ་མོ་དེ་དག་གི་འཇིག་རྟེན་ལ་
དཀྲོགས་དཀྲུགས་དེ་བས་ཀྱང་ཆེན་པོ་ཞིག་ཐེབས་ཡོད་ཚོད་རེད་ཨང་། གསལ་སྒྲོན་གྱིས་
ཁོའི་ཤ་གནད་འབུར་དུ་ཐོན་པའི་དཔུང་བའི་ཐོག་ཏུ་སེན་རྗེས་མངོན་པར་གསལ་བ་མང་
པོ་ཞིག་ཕབ་སོང་བ་དང་། ཁོ་གཉིས་ཅི་ཞིག་གི་རྩེ་མོ་ནས་མར་ལྷུང་རྗེས་མོས་ཁོའི་དཔུང་
བའི་སེན་རྗེས་དེ་དག་ལ་བྱིལ་བྱིལ་བྱེད་བཞིན“གྲོག་མ་འདི་ངས་གཅིར་བ་ཡིན་ནམ
ཟེར། ཁོས་སྣང་མེད་ངང་རང་གི་དཔུང་བར་འབྱར་ཡོད་པའི་གྲོག་མ་དེའི་ཕུང་བོར་བུ་
བཏབ་ནས་སར་གཡུགས་པ་དང“དེ་ངས་གཅིར་བ་ཡིན”ཞེས་བཤད།
སྲོག་ཆགས་གྲོག་མ་ཡིན་ཡང་རྣམ་ཤེས་ཡོད་པས། ཁྱོད་ཀྱིས་དེ་ལྟར་སྲོག་གཅོད་
པའི་སྡིག་ལས་བྱེད་མི་རུང་།" གསལ་སྒྲོན་གྱིས་ཁོར་དེ་ལྟར་སློབ་གསོ་རྒྱག་ཅིང་། དེ་ནས་
ལོགས་སུ་གཡུགས་ཡོད་པའི་ཁོའི་འབྲི་དེབ་ཏུ་བྲིས་ཡོད་པའི་རང་གི་གཟུགས་རིས་དེར་
ལྟ་བཞིན”འདི་སུ་ཡིན་ནམ”ཞེས་དྲིས་བྱུང༌།
“དེ་ཁྱོད་ཡིན།” ཁོས་སྟོད་གོས་གྱོན་བཞིན་དེ་ལྟར་བཤད།
133



གཡུ་དྲུག་དཀར་དཔེ་ཚོགས།
"ང་འདི་འདྲའི་མཛེས་མ་ཞིག་ཡིན་ནམ།” གསལ་སྒྲོན་གྱིས་རས་ལཱ་སྲབ་མོ་ལུས་
ཐོག་ཏུ་བཀབ་ཅིང་ཀན་རྐྱལ་དུ་ཉལ་ནས་དེ་ལྟར་རི་མོར་ལྟ་ཞིང་རང་གི་གདོང་ལ་ལག་
པས་རེག་རེག་བྱེད། །
"ང་ལ་ཁྱོད་ཀྱི་སྨིན་མ་འདི་དེ་བཞིན་དུ་འབྲི་བའི་ལག་རྩལ་མི་འདུག” ཁོ་མར་སྒྱུར་
ནས་གསལ་སྒྲོན་གྱི་སྨིན་མའི་རྩེ་མོར་ལག་པས་སེམས་ཆུང་གིས་རེག་ཙམ་བྱས། གསལ་
སྒྲོན་གྱི་སྨིན་མ་ནི་མིག་ཟུང་དྭངས་མོ་དེའི་སྟེང་ཕྱོགས་སུ་བྱ་ཡིས་གཤོག་ཟུང་བརྐྱངས་
པ་བཞིན་ཕྲ་ཞིང་དཀྱུས་རིང་བར་ལྡེམ་མེར་གཡོ། ཁོས་རང་ལ་ལྷའི་བཟོ་བོ་བི་ཤྭ་ཀརྨ་ལྟ་
བུའི་ལག་རྩལ་མེད་པས། མོའི་སྨིན་མ་དེའི་མཛེས་ཉམས་ཇི་བཞིན་དུ་མ་འཁྱོངས་པར་ཞེ་
ཕངས་བྱུང་།
“ཁྱོད་ཅི་འདྲའི་ལག་བདེ་ཞིག་རེད་ཨང་།” ཡིན་ན་ཡང་གསལ་སྒྲོན་གྱིས་དེ་ལྟར་
ཟེར།
ཉིན་ཁ་ཤས་ཀྱི་རྗེས་ནས། གསལ་སྒྲོན་དང་ཁོ་གཉིས་ཐང་ཉལ་བྱས་པའི་དོན་དེ་མར་
ནང་གྲོང་ཚོའི་སྐྱེས་ཕོ་མོ་ཀུན་གྱིས་ཕན་ཚུན་ལ་ཤུབ་བུར་བརྗོད་ནས་ཀུན་གྱིས་གོ་འདུག
ཁོས་གསལ་སྒྲོན་ལ་དོན་དེ་ཕྱི་རུ་སྒྲོག་མཁན་ནི་ཨ་མ་རི་མོ་ཡིན་ཞེས་རིགས་འདེད་བྱས་
ན་ཡང་། མོས་མོས་མཐུན་མི་བྱེད། སྐད་ཆ་དེ་དག་བཤད་དུས་ནི་ཉིན་ཁ་ཤས་ཀྱི་རྗེས་ཡིན་
ཏེ་ཁོ་དང་གསལ་སྒྲོན་ཡང་བསྐྱར་ཐང་ཉལ་བྱེད་དུས་ཡིན། ཐེངས་དེར་གསལ་སྒྲོན་གྱིས་
རས་ལཱའི་སྐ་རགས་ཀྱི་མདུད་པ་དམ་དུ་བསྡམས་ནས་ཞིང་གི་ནང་མར་རྒྱབ་བསྙེས་ཀྱིས་
འདུག་ཅིང་། ད་ནི་ཁྱོད་དང་ཐང་ཉལ་མི་བྱེད་ཁོ་ཐག་ཡིན། མི་ཁའི་དུག་གི་མཚོན་ཆ་དེ་
བཟོད་ཐུབ་མི་འདུག་ཟེར། དེ་ལྟར་བཤད་རྗེས་གསལ་སྒྲོན་གྱིས་ཁོ་ལ་ཡང་བསྐྱར་སྦྲུལ་
གླེང་བྱུང་། མོས་ཐེངས་དེར་སྦྲུལ་ཁོའི་ཁ་ནང་དུ་འཛུལ་འགྲོ་ཞེས་མི་བཤད་པར་དེ་ལས་
ལྡོག་སྟེ་མོས་རྨི་ལམ་དུ་སྦྲུལ་ཆེན་པོ་ཞིག་རྨིས་ཤིང་། སྦྲུལ་དེ་རང་གི་གཟུགས་པོའི་ནང་དུ་
134



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། -
འཛུལ་བ་རྨིས་བྱུང་ཟེར།
“གཟུགས་པོའི་སྟོད་ནས་འཛུལ་སོང་ངམ་སྨད་ནས་འཛུལ་སོང་།”ཁོས་དེ་ལྟར་ཀུ་རེ་
རྩེད་མཚར་བཤད།
གསལ་སྒྲོན་ནི་མར་ནང་གྲོང་ཚོའི་མཛེས་མ་རྩེ་གྲ་དེ་ཡིན། ཡིན་ན་ཡང་ཁོ་ནི་མར་
ནང་གྲོང་ཚོའི་ཕོ་གསར་རྫིག་ཤོས་དེ་མིན། ལོ་དེ་ལ་གསལ་སྒྲོན་ཁོ་དང་ཐང་ཉལ་བྱེད་
དོན་ནི་ཁོས་མོར”ང་མི་འགྱངས་པར་རྒྱལ་ཁབ་ཀྱི་ལས་བྱེད་པར་འགྱུར་སྲིད་པས། ཁྱོད་
ཟླ་ཕོགས་ལེན་མཁན་གྱི་ཆུང་མ་བྱེད་མི་འདོད་དམ”ཞེས་མགོ་སྐོར་གྱི་སྐད་ཆ་སླུ་བྲིད་
ཅན་དེ་བཤད་པས་ཡིན།
དེ་ལ་གསལ་སྒྲོན་གྱིས"ང་ལ་བསོད་ནམས་དེ་འདྲ་ཞིག་ཨེ་ཡོད་དམ་ཟེར། །
ཁོས“ཡོད”ཅེས་བཤད།
དེ་ནས་གསལ་སྒྲོན་ཁུ་སིམ་མེར་གྱུར་པ་དང་། རས་ལཱ་སྲབ་མོའི་སྐ་རགས་ཀྱི་མདུད་
ཁུག་ལ་འཆང་བའི་ལག་པ་དབང་མེད་དུ་ལྷོད་ཙམ་བྱས་ཤིང་། སླར་ཡང་དམ་དུ་སྡོམ་
ཙམ་བྱས་ནས“ཁྱོད་ཀྱིས་ཁྲེལ་མེད་བྱས་ན་གངས་དཀར་གཡུ་སྒྲོན་མས་བལྟས་ཡོད་པ་
འདི་རེད་ཨང”ཟེར།
ཁོས་མོའི་སྐ་རགས་བཤིག་བཞིན“བལྟས་ཡོད་ན་ཅི་རེད་”ཅེས་དྲིས།
ཁྱོད་ཀྱིས་ང་ལ་རྗེས་མ་ཁྲེལ་མེད་བྱས་ན། གཞི་བདག་གིས་རང་དགར་བསྐྱུར་མི་
སྲིད།” གསལ་སྒྲོན་གྱིས་ལོ་དེར་ཁོ་ལ་ཚིག་ཐག་ཆོད་པོས་དེ་ལྟར་ཐ་ཚིག་བསྒྲགས།
གཉིས་པ།
ཁོས་ལོ་དེར་གསལ་སྒྲོན་ལ་ཁྲེལ་མེད་བྱས།
135



གཡུ་དྲུག་དཀར་དཔེ་ཚོགས།
སྟོན་ལོ་སེར་བོ་རླུང་གིས་ཤོག་སྒྲ་དང་བཅས་སྤུར་ཏེ་ས་རུ་ཟགས་པའི་དུས་ཚིགས་
དེར། མེ་ཏོག་གི་ནམ་ཟླའི་རྐང་རྗེས་སྔ་མོ་ནས་ཡལ་ཅིང་། རྒྱང་རིང་གི་རི་སུལ་གྱི་རྩྭ་མགོ་
སེར་བོར་གྱུར་ནས་སེར་ལམ་ལམ་བྱེད། གྲོང་ཚོའི་ཁོ་ར་ཁོར་ཡུག་ཀུན་ནས་གཡོགས་
ཡོད་པའི་ཡུལ་སྡོང་གི་ཡལ་ཀ་དག་ལས་ལོ་མ་ལེབ་མོ་དེ་ཚོ་མཚམས་ཚིགས་མེད་པར་རེ་
རེ་བཞིན་ག་ལེར་ས་རུ་འཐོར་ཡོང་བཞིན་འདུག་ལ། དེ་ནི་ཆོས་ཐམས་ཅད་མི་རྟག་པའོ་
ཟེར་བའི་འཛིན་མེད་གཟུགས་མེད་ཀྱི་གནས་ལུགས་དེ་གཟུགས་ཅན་དུ་སྤྲུལ་བའི་སྣང་
བརྙན་དང་མཚུངས། ལོ་མ་སེར་པོ་དེ་དག་ས་རུ་ཟགས་རྗེས། སླར་ཡང་རླུང་གིས་བསྒུལ་
ཏེ་ས་ཐོག་ནས་འཕྱོ་ཙམ་འཕྱོ་ཙམ་བྱེད། དེ་ནི་བྱ་གཤོག་ཐོགས་ཤིག་བར་སྣང་ནས་ས་
ལ་ལྷུང་རྗེས་ཡང་བསྐྱར་མཐོ་རུ་འཕུར་འདོད་པའི་བཟོ་ལྟ་ཡིན་ངེས་ཤིང་། ངང་ཚུལ་དེ་
ནི་ཁོས་རང་གི་ལས་དབང་དང་ཤིན་ཏུ་འདྲ་པོ་ཡོད་པར་བསམས། ཁོས་སེར་བོར་གྱུར་
བའི་སྟོན་ལོ་དེ་དག་ས་རུ་ཟགས་ཀྱང་ད་དུང་སྙིང་སྟོབས་ལ་ཉམས་པ་མེད་པར་མཐོ་སར་
འཕུར་འདོད་བྱེད་པའི་ཧུར་བརྩོན་དེ་ལ་སེམས་ཀྱིས་བལྟས་ནས་ཡུན་རིང་སོང་རྗེས། རང་
ཉིད་ཅིས་ཀྱང་མར་ནང་གྲོང་ཚོ་ནས་རྒྱང་དུ་གྱེས་དགོས་པའི་ཆོད་སེམས་ཤིག་ངང་ངམ་
ཤུགས་ཀྱིས་སྐྱེས་བྱུང་།
ཁོ་གྱེས་པའི་ཉིན་དེའི་ཞོགས་པར། མར་ནང་གྲོང་ཚོའི་མདུན་རི་གངས་དཀར་གཡུ་
སྒྲོན་སྒང་གི་རྩེ་མོར་བ་མོ་ལྷུང་ནས་སྐྱ་སང་སང་དུ་སྣང་། ཁོས་རྡོག་ཁྲེས་སྟབས་བདེ་ཞིག་
རྒྱབ་ཏུ་ཁུར་ནས་གྲོང་འདབས་ཀྱི་ཚེར་ཕུང་ཁུག་བརྒྱུད་ཅིང་དེ་ནས་ལུང་མདོའི་ཕྱོགས་
སུ་འཐེན་ཡོད་པའི་ས་ལམ་སྐྱ་བོ་དེར་ཞུགས་ཏེ་ནུབ་ཕྱོགས་སུ་བསྐྱོད། །
དེ་ལྟར་གྱེས་དུས། ཁོའི་དྲིན་ཆེན་ཕ་མ་རྣམ་གཉིས་དང་སྲིང་མོ་དག་གིས་ཁོ་ལ་གར་
འགྲོ་གར་འདུག་གི་སྐད་ཆ་གསལ་བོ་ཞིག་དྲིས་མ་བྱུང་། ཕལ་ཆེར་ཁོ་ཚོ་ཁོ་འདི་ལྟར་
གྱེས་འགྲོ་བར་སྔ་མོ་ནས་གོམས་ཡོད་པ་འདྲ། ལོ་བཅུ་ཕྲག་ཙམ་གྱི་རིང་ལ། ཁོ་འདི་ལྟར་
136



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
Y•
མར་ནང་གྲོང་ཚོའི་ཕ་མ་སྤུན་མཆེད་དང་ཡང་དང་ཡང་དུ་གྱེས་ནས་སྔ་རྗེས་སུ་ཡུལ་
ཚོའི་སློབ་ཆུང་དང་། རྫོང་མཁར་གྱི་སློབ་འབྲིང་། དེ་ཀེན་ཐག་ ་ ང་ ེ། ཡེ ་ ཤེས
གྱི་འབྲིང་རིམ་ཆེད་ལས་སློབ་གྲྭ་དེར་བསྐྱོད། ལོ་དེ་དག་ཏུ། ཁོ་སློབ་གྲྭའི་ངང གསང་གི་
སྐབས་སུ་མར་ནང་གྲོང་ཚོར་ལོག་ཡོང་དུས་ ཡུལ་མི་རྣམས་ཀྱིས“ནམ་ཡོང་བ་ཡིན་ནམ་
ཞེས་འདྲི་བ་དང་། དེ་ནས་ནམ་ཕྱིར་ལོག་དགོས”ཞེས་འདྲི་སྲིད། ཉམས་ཚུལ་དེ་ནི་ཁོ་ལ་
དུས་ནམ་ཡང་ཕྱི་རོལ་ཅིག་ཏུ་ལོག་མལ་ཅིག་ཡོད་པ་དང་འདྲ་ལ། ཁོ་ཚོ་ཡང་ཁོའི་ནང་
མི་དག་དང་འདྲ་བར་ལོ་དེ་དག་ཏུ་ཁོ་ཡང་ཡང་ལོག་ཡོང་ནས་ཡང་ཡང་གྱེས་འགྲོ་བར་
གོམས་ཡོད་སྲིད།
ཡིན་ན་ཡང་། ལོ་དེར་ཁོ་འབྲིང་རིམ་སློབ་གྲྭ་དེ་ནས་མཐར་ཕྱིན་པ་དང་། ཕོགས་
ཡོད་པའི་ལས་ཀ་འོས་མོ་ཅི་ཡང་རེག་མ་བྱུང་བས། ཁོས་རང་ཉིད་གང་ཞིག་ཏུ་འགྲོ་དགོས་
པ་གཏན་ནས་མི་ཤེས། ཁོ་སྨུག་ལོང་ནང་གི་ཕྲུ་གུ་མགོ་འཁོར་ཞིག་དང་འདྲ། དེར་མ་ཟད་
སེམས་ཀྱི་རྫ་མགོར་སངས་མཐའ་མེད་པའི་ཅི་ཞིག་འཐིབས་ནས་རང་གི་མདུན་ལམ་
ཡང་གསལ་བོར་མི་མཐོང་། ཁོའི་རྨོངས་འཐོམ་འདི་ཕལ་ཆེར་སྐབས་དེར་མར་ནང་གྲོང་
ཚོའི་མི་སུས་ཀྱང་རྟོགས་མི་སྲིད། ཁོ་ཚོས་དེ་ལས་ལྡོག་སྟེ་ཁོ་སློབ་མཐར་ཕྱིན་པའི་སྐད་
ཆ་ཐོས་རྗེསཨ་ཞི་ལི། ཁྱོད་ནམ་ཞིག་ལ་རྒྱལ་ཁབ་ཀྱི་ལས་བྱེད་པ་བཅའ་རུ་འགྲོ་རྒྱུ་ཡིན་
ནམ”ཞེས་ས་གང་ནས་འཕྲད་ཀྱང་དེ་ལྟར་འདྲི། ཁོས་མཚམས་རེར་གསལ་སྒྲོན་ལ་རང་
གི་མི་ཚེའི་གནས་སྐབས་དེའི་རྨོངས་འཐོམ་གླེང་འདོད་ཀྱང་། མོས་ཁོ་ལ“ཁྱོད་རྒྱལ་ཁབ་
ཀྱི་ལས་བྱེད་པར་གྱུར་ན། ང་ཡང་ཁྱོད་དང་ལྷན་དུ་རྫོང་མཁར་ནས་སྡོད་དགོས་པ་རེད་
དམ”ཞེས་དྲིས་ཡོང་བས། ཁོས་ཁྱོད་ཀྱང་ང་ནང་བཞིན་གྲོང་ཁྱེར་གྱི་མི་རུ་འགྱུར་འགྲོ་བ་
རེད”ཅེས་སྐད་ཆ་སླུ་བྲིད་ཅན་དེ་རིགས་ཁོ་ན་བཤད་པ་ལས་ཐབས་གཞན་མ་བྱུང་།
དེར་བརྟེན། མར་ནང་གྲོང་དང་གྱེས་ཁའི་ཞོགས་པ་དེར། ཁོས་སུ་ལ་ཡང་གྱེས་ཕྱག་
137



གཡུ་དྲུག་དཀར་དཔེ་ཚོགས།
ཞུས་མེད་ཅིང་། ཁོར་སྐྱེལ་མ་བྱེད་མཁན་ཡང་མེད། གྱེས་ཁའི་ཉིན་གཅིག་གི་སྔོན་དུ། ཁོ་
གསལ་སྒྲོན་དང་ལམ་འཕྲད་ཐེངས་གཅིག་བྱུང་བ་དང་། མོས་ཁོ་ལ“ཁྱོད་ཀྱིས་སང་ཉིན་
ཉིན་གུང་ཚེར་ཕུང་ཁུག་ནས་ང་ལ་བསྒུགས་སྡོད་དང་། ང་ལ་སྐད་ཆ་ཞིག་བཤད་རྒྱུ་ཡོད་”
ཟེར།
ཡིན་ན་ཡང་། ཁོ་ཉིན་དེར་དབྱར་ཁའི་ཉིན་མོ་དེ་དག་བཞིན་དུས་ཆད་བཏབ་པ་ལྟར་
ཁོ་གཉིས་ལྷན་དུ་ཐང་ཉལ་བྱེད་སའི་ཚེར་ཕུང་ཁུག་གི་ཞིང་ཁུག་དེར་བསྐྱོད་མེད། དེ་
ལས་ལྡོག་སྟེ་ཁོས་རྡོག་ཁྲེས་སྟབས་བདེ་ཞིག་ཁུར་ནས་དེ་ལྟར་མར་ནང་གྲོང་དང་གྱེས།
ལོ་དེར། ཁོས་དེ་ལྟར་གསལ་སྒྲོན་ལ་ཁྲེལ་མེད་བྱས། ཁོས་མར་ནང་ལུང་མདོ་ནས་
ཕྱིར་རང་གི་ལྟེ་ཁྲག་འཕོ་སའི་ཕ་ས་གོར་མོ་དེར་མིག་ལྟ་བྱེད་དུས། གངས་དཀར་གཡུ་
སྒྲོན་སྒང་གི་ལབ་ཙེ་དེ་ནི་བོད་ལྭ་གྱོན་པའི་བུད་མེད་ཅིག་ཐོ་ཡོར་སེ་འགྲེང་ནས་རྒྱང་ལྟ་
བྱེད་པའི་ཉམས་གྱིས་ཁོ་ལ་མིག་སྐྱེལ་བྱེད་བཞིན་འདུག ཁོས་ལོ་དེར་གསལ་སྒྲོན་ལ་ཁྲེལ་
མེད་བྱས་པས། གསལ་སྒྲོན་གྱིས་བཤད་པ་ནང་བཞིན་མར་ནང་ལུང་བའི་གཞི་བདག་
དེས་ཁོ་རང་དགར་བསྐྱུར་མི་སྲིད་པ་ཁོ་ཐག་ཡིན་པ་འདྲ། །
ཡིན་ན་ཡང་། ཁོས་ལོ་དེར་གསལ་སྒྲོན་ལ་མངལ་འཁོར་ཡོད་པ་གཏན་ནས་མི་ཤེས།
ཉིན་དེར་ཁོ་གསལ་སྒྲོན་ལ་ལམ་འཕྲད་བྱུང་དུས་མོར་རྣམ་ཀུན་དང་མི་འདྲ་བའི་
རྣམ་འགྱུར་ཅི་ཡང་མི་འདུག་ལ། མོས་ཁོ་ལ“ཁྱོད་ཀྱིས་སང་ཉིན་ཉིན་གུང་ཚེར་ཕུང་ཁུག་
ནས་ང་ལ་བསྒུགས་སྡོད་དང་། ང་ལ་སྐད་ཆ་ཞིག་བཤད་རྒྱུ་ཡོད་ཟེར། དེ་ཡང་ཁོའི་སེམས་
སུ་མོས་ཡར་སྔོན་ནང་བཞིན་ཁོ་ལ་ཁྱོད་དོན་དམ་དུ་ནམ་ཞིག་ལ་རྒྱལ་ཁབ་ཀྱི་ལས་བྱེད་
པར་འགྱུར་ངེས་སམ་ཞེས་གཏིང་འདྲི་བྱེད་འདོད་ཡིན་ངེས་རེད་བསམས་པ་ལས། གཞན་
སེམས་སུ་ཅི་ཡང་དྲན་རྒྱུ་མ་བྱུང་། མོས་དེ་ལྟར་བཤད་རྗེས་ད་དུང་ཅི་ཞིག་བཤད་རྩིས་
བྱེད་ཀྱང་། སྲང་མདོ་ནས་གྲོང་ཚོའི་ནང་གི་ཕོ་གསར་རྫིག་ཤོས་རབ་བརྟན་གྱིས་རྟ་རྒན་
138



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ར
གྱི
ང
Ckal
ཞིག་གི་མཐུར་སྣེ་ནས་ཁྲིད་དེ་ཡར་སླེབས་བྱུང་བ་དང་། དེ་མཐོང་བ་ན་གསལ་སྒྲོན་
གྱིས་མགྱོགས་མྱུར་ངང་ཆུ་ཟོ་ཁུར་ཏེ་བུད་སོང་། ཁོས་གསལ་སྒྲོན་ཕར་བསྐྱོད་པའི་རྒྱབ་
གཟུགས་ལ་མིག་སྐྱེལ་བྱེད་སྐབས། ཆུ་ཡི་ཟེགས་མ་མང་པོ་ཞིག་མོའི་ཟོ་ཁ་ནས་འཕྱོ་སྟེ་ས་
རུ་ཟགས་ཡོང་བ་མཐོང་། །
གང་ལྟར་ཀྱང་། ལོ་དེར་ཁོས་དེ་ལྟར་གསལ་སྒྲོན་ལ་ཁྲེལ་མེད་བྱས་ནས་མར་ནང་
གྲོང་ཚོ་དང་རྒྱང་དུ་གྱེས།
གསུམ་པ།
མཐོ་ས་ནས་བལྟས་ན། ས་ཆེན་པོ་འདིའི་ཕྱོགས་ཐམས་ཅད་རི་རྒྱུད་ཀྱི་སྟར་རེ་རེས་
འཕྲེད་གཞུང་གང་རུང་དུ་གཏུབས་ཤིང་བཅད་ཡོད་པ་དང་། དེ་ནི་ལྷ་ཟེར་བའི་འཇིག་
རྟེན་བྱེད་པོ་སུ་ཞིག་གིས་ཐར་དུ་གཅལ་བའི་ས་གཞི་འདི་ལྟེབས་གཉེར་བཟོས་ནས་ནམ་
ཞིག་ལ་ཨམ་ཕྲག་ཏུ་བཅུག་ནས་འཁྱེར་འགྲོ་རྩིས་ཀྱི་བཟོ་ལྟ་མངོན་འདུག རི་རྒྱུད་ཀྱི་བར་
སྟོང་དེ་དག་ནི་གངས་ཅན་བོད་པའི་ཕ་ས་སྟེ་མདོ་དབུས་མཐོ་སྒང་གི་ཕྱིའི་སྣོད་ཀྱི་བཀོད་
པ་རེད། ཁོ་བྱེས་སུ་འཁྱམས་པའི་ལོ་ཟླ་དེ་དག་ཏུ། མདོ་དབུས་མཐོ་སྒང་གི་ཤར་མཐའི་
རི་ཀླུང་དེ་དག་གངས་དཀར་སེམས་ཀྱི་ཡོལ་ངོར་ཡང་ཡང་འཆར་ཡོང་། སུ་རུ་དང་སྤེན་
མ་སོགས་སྐྱེས་དངོས་དམའ་མོ་དག་སྐྱེས་ཡོད་པའི་རི་སུལ་དེ་དག་དང༌། དབྱར་ལ་སྤང་
ལྗང་གུ་དང་དགུན་ལ་ཁ་བ་དཀར་པོས་གཡོགས་པའི་རི་ཡི་རྩེ་མོ་དེ་དག ད་དུང་གནས་
དེའི་རྡོ་བ་དང་། ལབ་ཙེ། གནག་ཕྱུག དེ་མིན་གྲོ་ཞིང་། རླུང་ཁ་ན་ག་ལེར་གཡོ་བཞིན་
པའི་ཡུལ་སྡོང་དང་ཡུལ་ཁྱིམ་གྱི་ཁང་ཀླད་དུ་བཙུགས་ཡོད་པའི་དར་ལྕོག་དེ་དག དེ་ནི་ཅི་
འདྲའི་ལྷིང་འཇགས་ཀྱི་ཞིང་ཁམས་ཤིག་རེད་ཨང་།
139



གཡུ་དྲུག་དཀར་དཔེ་ཚོགས།
མཐོ་ས་ནས་བལྟས་ན། གངས་དཀར་གཡུ་སྒྲོན་མའི་སྒང་རྒྱུད་དེ་ནི་མར་ནང་གྲོང་
ཚོའི་ལྷོ་ཕྱོགས་སུ་ཤར་ནས་ནུབ་ལ་འཐེན་འདུག་པ་དང་། རི་རྒྱུད་དེ་ནི་བུད་མེད་ཅིག་
ཙོག་པུར་བསྡད་དེ་ནུབ་ལ་རྒྱང་ལྟ་བྱེད་བཞིན་ཡོད་པའི་རྣམ་པ་ཞིག་ཡོད་ཅིང་། རི་ཡི་
རྩེ་མོའི་གངས་དཀར་གཡུ་སྒྲོན་མའི་བཞུགས་མཁར་དུ་གྲགས་པའི་ལབ་ཙེ་དེ་ཡང་ཐག་
རིང་ནས་བལྟས་ན་བོད་ལྭ་གྱོན་པའི་བུད་མེད་ཅིག་ཐོ་ཡོར་སེ་འགྲེང་ནས་རྒྱང་ལྟ་བྱེད་
པ་དང་མཚུངས། མ་གཞིར། མར་ནང་གྲོང་ཚོའི་མདུན་རི་དེར་ངག་རྒྱུན་ཞེ་གླེང་བ་ཞིག་
ཡོད་དེ། དེ་ནི་ཡུལ་འདིའི་མི་རབས་ནས་མི་རབས་སུ་བརྒྱུད་ཡོང་བའི་ངག་རྒྱུན་ཞིག་
ཡིན། དེ་ཡང་གངས་དཀར་གཡུ་སྒྲོན་མ་ནི་སྔོན་ཆད་ཡུལ་ཁམས་འདིའི་མི་ཚང་ཕྱུག་པོ་
ཞིག་གི་སྲས་མོ་ཡིན་པ་དང་། དེ་དུས་གྲོང་ཚོའི་ནང་གི་ཕོ་གསར་ཚགས་བཟང་རྒྱུ་ནོར་
གྱིས་དབུལ་བ་ཞིག་ལ་སེམས་པ་ཤོར་ནས་ལྐོག་ཏུ་ཕོ་གསར་དེ་དང་མཛའ་འབྲེལ་བྱུང་།
ཕྱིས་སུ་ཕོ་གསར་དེ་ཡུལ་འདིའི་དཔོན་པོ་ཞིག་གི་ལག་གཡོག་བྱས་ནས་སྟོད་ཉི་མ་ལྷ་
སར་བསྐྱོད་པ་དང༌། འགྲོ་ཁར་ཁོས་གངས་དཀར་གཡུ་སྒྲོན་མ་ལ་དུས་མི་འགྱངས་པར་
ཕྱིར་ལོག་ངེས་པའི་དམ་བརྟན་པོ་བཅས་ཤིང་ཚིག་གསུམ་མནའ་ཡིས་བསྒགས་ཏེ་བསྐྱོད།
ཡིན་ན་ཡང་། ལོ་གསུམ་གྱི་རྗེས་ནས་དཔོན་པོ་འཁོར་དང་བཅས་པ་ཕྱིར་ལོག་ན་ཡང་མོ་
རང་གི་སྙིང་ཁོངས་ཀྱི་མི་དེ་ཕྱིར་ལོག་རྒྱུ་མ་བྱུང་། དཔོན་ཚང་གི་བཤད་སྒྲོས་ལ་ཕོ་གསར་
དེ་ནག་ཆུ་ནས་སྔོན་ལ་ལམ་ལ་སོ་ལྟ་བྱེད་དུ་མངགས་རྗེས་ཕྱིར་འཁོར་ཡོང་རྒྱུ་མ་བྱུང་
ཟེར། གང་ལྟར་ཀྱང་མོའི་ཉིན་མཚན་ཀུན་ཏུ་བསྒྲུགས་པའི་ཕོ་གསར་དེ་ཕྱིར་ལོག་རྒྱུ་མ་
བྱུང་། དེ་ནས་བཟུང་གངས་དཀར་གཡུ་སྒྲོན་མ་ཟེར་བའི་དཔོན་ཚང་གི་སྲས་མོ་དེ་གྲོང་
ཚོའི་མདུན་རིའི་རྩེ་ལ་འགོས་ནས་དུས་རྒྱུན་དུ་ཐོད་པར་ལག་པ་བཞག་ནས་ཉི་མ་ནུབ་
སའི་ཕྱོགས་སུ་རྒྱང་ལྟ་ཡང་ཡང་བྱས་ཤིང་། སེམས་ནང་གི་ཕོ་གསར་དེ་ཕྱིར་ལོག་ཡོང་
བར་སྒུག ཡིན་ན་ཡང་ཕོ་གསར་དེ་དུས་གཏན་དུ་ལོག་ཡོང་རྒྱུ་མ་བྱུང་། ཕྱིས་སུ་གངས་
140



ང
སྒྲ
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དཀར་གཡུ་སྒྲོན་མ་ཡང་རི་ཡི་རྩེ་མོ་དེ་ནས་ཙག་གིས་ཕྱིད་པ་དང་། དེ་ནས་མི་རྣམས་ཀྱིས་
གནས་དེར་ལབ་ཙེ་བརྩིགས་ཤིང་གངས་དཀར་གཡུ་སྒྲོན་མ་གཞི་བདག་ཏུ་བཀུར། དེས་
ཀྱང་དུས་ནམ་ཡང་དེ་ལྟར་ཐོ་ཡོར་སེར་འགྲེང་ནས་རང་གི་སྙིང་ཉེ་བའི་མི་དེར་བསྒུགས་
བསྡད་ཡོད་སྐད། །
ལོ་དེར། ཁོ་རྒྱང་དུ་གྱེས་རྗེས་གསལ་སྒྲོན་གྱིས་སྡེ་འདབས་ཀྱི་ཚེར་ཕུང་ཁུག་ནས་ཁོ་
ཕྱིར་ལོག་ཡོང་བར་རེ་ལྟོས་ཆེན་པོ་བཅངས་ནས་བསྡད།
དང་ཐོག་མོ་ལྕི་བ་འཐུ་རུ་འགྲོ་བར་ཁ་གཡར་ནས་རྒྱབ་ཏུ་སླེ་བོ་ཁུར་ཅིང་ལག་ཏུ་
ལྕགས་ཚེབ་ཐོགས་ནས་ཚེར་ཕུང་ཁུག་ཏུ་བསྐྱོད་དེ་ལུང་མདོའི་ཕྱོགས་སུ་འཐེན་པའི་ས་
ལམ་སྐྱ་བོ་དེའི་ཕྱོགས་སུ་མིག་གིས་ཡང་ཡང་ལྟ། མཚམས་རེར་ས་ལམ་དེ་རུ་གཟུགས་
བརྙན་ནག་རིས་རེ་འགུལ་བཞིན་ཡར་ཡོང་བ་མཐོང་ཚེ། དབང་མེད་དུ་སེམས་སྤྲོ་བས་
བརྟས་ནས་མདུན་ཕྱོགས་སུ་རིང་ཙམ་བསྐྱོད། ཡིན་ན་ཡང་གཟུགས་བརྙན་དེ་རིམ་གྱིས་
ཉེ་བར་བཅར་བ་དང་། དེ་ཁོ་མ་ཡིན་པ་མཐོང་བ་ན། གསལ་སྒྲོན་གྱི་སེམས་པ་འཁྱག་
ནས་མིག་ནང་དུ་འཁྱིལ་བའི་མཆི་མ་ཡང་ས་ལ་ཟགས་སོང་། མོས་རང་གི་ཆེ་རུ་འབུར་
ཡོང་བའི་ལྟེ་ཞབས་དེར་རེག་ཙམ་རེག་ཙམ་བྱེད་ཅིང༌། ནུབ་ཁའི་ཉི་འོད་ཀྱི་ཟེར་མའི་
འོག་ནས་ནུབ་ཀྱི་ལུང་མདོའི་ཕྱོགས་སུ་ཡང་དང་ཡང་དུ་བལྟས། དེ་ལྟར་རེ་སྒུག་ཆེན་
པོའི་ཁེངས་བའི་ཉིན་མོ་དེ་དག་ཏུ་མར་ནང་གྲོང་དུ་དགུན་གྱི་དུས་ཚོད་ཀྱང་སླེབས་སོང་།
ཁ་བ་ཡང་བབས་བྱུང༌། ཁ་བས་ཡུལ་གྲུ་འདིའི་ཁོ་ར་ཁོར་ཡུག་ཀུན་ཡོངས་སུ་གཡོགས་
ན་ཡང་གངས་དཀར་གཡུ་སྒྲོན་སྒང་གི་ལབ་ཙེ་དེ་སྔར་བཞིན་དཀར་མདོག་གི་འཇིག་
རྟེན་དེ་རུ་ནག་ཡོར་སེར་གནས་ཡོད་པ་མཐོང་ཐུབ། བཤད་རྒྱུན་དུ་ལབ་ཙེ་དེ་དུས་ནམ་
ཡང་ཁ་བས་གཡོགས་མི་ཐུབ་ཟེར། དེ་ནི་དེའི་ནང་དུ་བཞུགས་ཡོད་པའི་གངས་དཀར་
གཡུ་སྒྲོན་མའི་རྣམ་ཤེས་ད་དུང་གཞན་དུ་ཕྱིན་མེད་པར་སྔར་མལ་ནས་རང་གི་མཛའ་
141



གཡུ་དྲུག་དཀར་དཔེ་ཚོགས།
བོར་བསྒུགས་བསྡད་ཡོད་པས། ལབ་ཙེ་ལ་མི་ཡི་ལུས་དྲོད་ཞུགས་ཡོད་ཅིང་། ཁ་བ་ཐོག་ཏུ་
བབས་ཀྱང་དེ་མ་ཐག་ཞུ་འགྲོ་ཟེར།
ཡིན་ན་ཡང་། ལོ་དེར་གསལ་སྒྲོན་མར་ནང་གྲོང་འདབས་ཀྱི་ཚེར་ཕུང་ཁུག་ནས་ཁ་
བའི་ནང་དུ་འགྲེང་སྟེ་ཁོར་སྒུག་དུས། ཁ་བས་དེ་མ་ཐག་མོའི་བོད་ལཱ་ཡོངས་སུ་བཀླུབས་
བྱུང་བ་དང་། མོའི་མིག་ཟུང་གི་རྫི་མའི་ཐོག་ཏུ་ཡང་ཁ་བའི་འདབ་མ་བབས་བྱུང་།
“ཁྱོད་ཀྱིས་ད་དུང་འདི་ལྟར་བསྒུགས་ན། ད་ནི་གངས་དཀར་གཡུ་སྒྲོན་མ་ནང་
བཞིན་ཙག་གིས་ཕྱིད་ངེས།” གསལ་སྒྲོན་གྱི་ཨ་མ་བཟང་མོས་སེམས་ཀྱིས་མ་བཟོད་པར་
ཚེར་ཕུང་ཁུག་ཏུ་ཡོང་ནས་རང་གི་བུ་མོ་ཁ་བའི་ནང་ནས་ཡར་འཐེན་པ་དང་། མོའི་ལུས་
ཐོག་གི་ཁ་བ་དཀྲུགས་དཀྲུགས་བྱས།
' ཨ་མ། ཁོས་དངོས་གནས་ང་ལ་ཁྲེལ་མེད་བྱས་པ་ཡིན་ནམ།” གསལ་སྒྲོན་གྱིས་སྐྱོ་
སྣང་དང་བཅས་བཤད།
"ངའི་བུ་མོ་ལས་ཅི་འདྲའི་སྡུག་ཨང་། གནའ་མི་ཚོའི་བཤད་སྲོལ་ཞིག་ལ་ཡུལ་ལྷའི་
ཁྲེགས་ཀྱིས་མར་ནང་གྲོང་ཚོའི་སྐྱེས་པ་ཚོ་ས་ཐག་རིང་དུ་བསྐྱོད་ན་ཕྱིར་ལོག་ཐུབ་མེད་
ཟེར། ང་ཚོའི་གཞི་བདག་གངས་དཀར་གཡུ་སྒྲོན་མའི་མཛའ་བོ་ཡང་ཕྱིར་ལོག་མ་བྱུང་
བར་སྐད། བུ་མོ་གཅེས་ཕྲུག་མ། ད་མི་དེར་ཞེ་མ་འཁྲེང་། མངལ་ཁ་ཡང་གང་བཞིན་པ་
འདི་རེད།” ཨ་མ་བཟང་མོས་ཀྱང་སེམས་སྡུག་དང་བཅས་རང་གི་བུ་མོའི་ལག་པ་ནས་
འཇུས་ཏེ་ཕྱིར་ཁྲིད། གསལ་སྒྲོན་གྱི་ལག་པ་འཁྱག་པ་རྡོ་ལྟར་དྲོད་ཁོལ་ཅི་ཡང་མི་འདུག
ཨ་མ། ཁོ་ཕྱིར་ལོག་རྒྱུ་བྱུང་ན་རྒྱལ་ཁབ་ཀྱི་ལས་བྱེད་པ་མིན་ཡང་ངས་ལེ་བདའ་
ཅི་ཡང་བྱེད་མི་སྲིད། ད་ནི་ངས་གྲོང་ཚོའི་ནང་གི་མི་ཁ་དེ་བཟོད་ཐུབ་པ་མི་འདུག་ཨང་།
གསལ་སྒྲོན་གྱིས་དེ་ལྟར་བཤད་བཞིན་རང་གི་ཨ་མའི་ཕྱི་ལ་འབྲངས་ཏེ་གྲོང་ཚོའི་ནང་
དུ་ལོག ལོ་དེ་ལ། ཁ་བའི་ནང་དུ་མོའི་རྐང་རྗེས་འཐེན་བྱུང་ན་ཡང་། ལྷབ་ལྷུབ་ཏུ་བབས་
142



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
KE
དྲ་
༢
སྒྲ
ཡོང་བའི་ཁ་བས་ཡུད་ཙམ་མ་འགོར་བར་རྐང་རྗེས་དེ་ཤུལ་མེད་དུ་བསུབས་སོང་། །
གསལ་སྒྲོན་གྱི་མངལ་ཁ་གང་ནས་ཕྲུ་གུ་བཙའ་བའི་ཉིན་མོ་དེར། ཁོ་སྟོད་ཕྱོགས་
མངའ་རིས་ཀྱི་གངས་རི་བརྒལ་ནས་རྒྱ་གར་ལ་འབྲོ་བཞིན་ཡོད། མར་ནང་གྲོང་གི་མི་
རྣམས་ཀྱིས་ཁོ་ལཨ་ཞི་ལི། ཁྱོད་ནམ་ཞིག་ལ་རྒྱལ་ཁབ་ཀྱི་ལས་བྱེད་པ་བཅའ་རུ་འགྲོ་རྒྱུ་
ཡིན་ནམ”ཞེས་འདྲི། ལོ་དེ་ལ། ཕོགས་ཡོད་པའི་ལས་གྲལ་ཅིག་ཏུ་ཚུད་རྒྱུ་ནི་ལས་སླ་པོ་
ཞིག་གཏན་ནས་མ་ཡིན། སློབ་མཐར་ཕྱིན་རྗེས་ཁོ་ལ་རྒྱལ་ཁབ་ཀྱི་ལས་བྱེད་པར་འགྱུར་
བའི་ཐབས་ཤིག་གཏན་ནས་མ་བྱུང་བས། མར་ནང་གྲོང་ཚོ་དང་གྱེས་རྗེས་ཀྱི་ཟླ་བ་ཁ་ཤས་
ཀྱི་རྗེས་ནས་ཁོ་དེ་ལྟར་རྒྱལ་མཚམས་བརྒལ་ཏེ་རྒྱུས་མེད་ཀྱི་རྒྱ་གར་ཡུལ་དུ་བསྐྱོད། དེ་ནི་
རང་གི་ལས་དབང་ལ་བྲོས་བྱོལ་བྱེད་པ་ཞིག་ཡིན་ནམ། །
ལོ་ངོ་སྟོང་གི་རིང་དུ། བོད་པ་ཚོ་གངས་རི་བརྒལ་ནས་རྒྱ་གར་དུ་ཡང་ཡང་བསྐྱོད་
མྱོང་། དང་ཐོག་སྲོང་བཙན་སྒམ་པོའི་རིང་ལ་བོད་ཕྲུག་བློ་རྣོ་བ་བཅུ་དྲུག་པར་བསྐྱོད་ན་
ཡང་། ཚུར་ཐོན་མི་སམྦྷོ་ཊ་གཅིག་པུ་ལས་ལོག་རྒྱུ་མ་བྱུང་སྐད། གངས་རི་བརྒལ་སྐབས།
ཁོས་ཁ་བ་ཟད་ནས་ས་ནག་ཕྱིར་མངོན་ཡོད་པའི་གངས་ལམ་ཕྲ་མོ་དེ་དེད་ནས་བསྐྱོད་
ཅིང་མི་ཅི་འདྲ་མང་པོ་ཞིག་གིས་ལམ་ཕྲན་འདི་བརྒྱུད་དེ་སྟོད་རྒྱ་གར་དུ་ཕྱིན་པ་ཡིན་
ནམ་སྙམ་པ་དང་། ཡང་སེམས་སུ་རང་ཉིད་ནམ་ཞིག་ལ་གངས་ལམ་ཕྲ་མོ་འདི་བརྒྱུད་
ནས་ཕྱིར་ལོག་ཡོང་ཐུབ་བམ་སྙམ། གངས་རིའི་ཉག་ཁ་དེ་ནས་ཁོ་དང་འགྲོ་རོགས་ཀུན་
གྱིས་རླུང་རྟ་སྤུར་ནས་གསོལ་འདེབས་བྱས། ཉག་ཁ་དེའི་པར་ནང་ནི་ཆ་མེད་རྒྱུས་མེད་
ཀྱི་མི་ཡུལ་ཡིན་པ་དང་། རང་གིས་རྒྱབ་ཏུ་བསྐུར་བའི་ཚུར་ནང་གི་ས་ཆེན་པོ་དེ་ནི་
གངས་ཅན་བོད་པའི་ཕ་ས་རེད། གངས་རིའི་ཕ་རོལ་ཏུ་ཁོར་ལས་དབང་ཅི་འདྲ་ཞིག་གིས་
བསྒུགས་ཡོད་དམ།
''མགྱོགས་ཙམ་བྱོས། ད་ནི་ཁ་བ་འབབ་རྒྱུ་ཡིན་པ་འདྲ། ཁ་བ་བརྒྱབ་ན་ལམ་ནོར་
143



གཡུ་དྲུག་དཀར་དཔེ་ཚོགས།
ཐེབས་ཉེན་ཡོད་པས་ཚང་མ་མགྱོགས་ཙམ་བྱོས།” ལམ་པས་དེ་ལྟར་སྐུལ་བ་དང་། ཁོ་དང་
འགྲོ་རོགས་ཚང་མ་དེ་མ་ཐག་གངས་རིའི་ཉག་ཁ་དེ་བརྒལ་ནས་ཕར་ཕྱོགས་སུ་བསྐྱོད།
མཚམས་ཤིག་ལ་ཁ་བ་དངོས་གནས་བབས་བྱུང་། ཁོས་ཕྱི་མིག་ལྟ་དུས་ཁ་བའི་ངོས་
སུ་ལུས་པའི་རང་གི་རྐང་རྗེས་དེ་ཟིམ་ཟིམ་འཇོ་ཡོང་བའི་ཁ་བའི་འདབ་མས་བསུབས་ཏེ་
ཤུལ་མེད་དུ་བཟོ་བཞིན་པ་མཐོང་།
བཞི་པ།
དུས་མཐའི་སྐྱབས་མགོན་མར་ནང་སྤྲུལ་བའི་སྐུ་རིན་པོ་ཆེ་ཡི《འཁྲུངས་རབས་དུང་
གི་སྒྲ་དབྱངས》སུ། ཁོང་གི་ཡུམ་གྱི་མཚན་མོའི་རྨི་ལམ་དུ་ཤར་ཕྱོགས་ནས་འོད་ཆེན་པོ་
ཞིག་བྱེ་བ་ཕྲག་བརྒྱར་བཀྱེས་ཡོང་བ་དང་ནམ་མཁའི་ལྷ་དང་ལྷ་མོ་འོད་ཀྱི་སྣང་བའི་ཀློང་
ནས་རིམ་གྱིས་མངོན་ཏེ་ཆོས་ཀྱི་གསུང་དབྱངས་སྙན་མོ་མཚམས་མེད་དུ་སྒྲོག མཚམས་
ཤིག་ལ་ཀླུ་དཀར་པོ་རི་རབ་ཀྱི་གཏོས་དང་མཉམ་པ་ཞིག་འོད་ཀྱི་གཏིང་རིམ་ཞིག་ནས་
ལྡེམ་གྱིས་འཁྱུག་པའི་འགྲོས་ཀྱིས་ཐོན་ཡོང་སྟེ། ཡུམ་གྱི་མཐའ་ལ་གཡས་བསྐོར་ལན་
གསུམ་བརྒྱབ་པ་དང་། མཐའ་མར་འོད་ཟེར་སྟོང་གི་ཉག་མ་དང་བསྡོངས་ནས་ཡུམ་གྱི་
ལྟེ་ཞབས་སུ་འཐིམས་པ་རྨིས་སོང་ཞེས་འཁོད་ཡོད། ཁོང་འཁྲུངས་པའི་ཉིན་མོ་དེར་ཡང་།
མར་ནང་གྲོང་གི་མི་རྣམས་ལ་མཐོང་སྣང་མི་འདྲ་བ་རེ་སྐྱེས་པ་དང་། ཁ་ཅིག་གིས་དགུན་
གྱི་ནམ་ཟླ་དེར་ཤར་མཐའ་ནས་འབྲུག་སྒྲ་ཆེན་པོ་ཞིག་གྲགས་པ་ཐོས་སོང་སྐད། ཡང་ཁ་
ཅིག་གིས་ཁ་བས་གྲོང་ཚོ་ཡོངས་སུ་གཡོགས་ཡོད་ན་ཡང་། ཁོང་འཁྲུངས་སའི་གཞིས་
ཁྱིམ་གྱི་ཁང་ཀླད་དུ་ཁ་བ་བཞུས་ནས་རླངས་པ་ཡང་ཐུལ་ལི་ལི་འཕྱུར་ཡོང་བ་མཐོང་སོང་
སྐད། ཁ་ཅིག་གིས་ནམ་མཁའ་ནས་མེ་ཏོག་གི་འདབ་མ་ལྷབ་ལྷུབ་ཏུ་འཐོར་ཡོང་ཟེར།
144



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གང་ལྟར་ཀྱང་། ལོ་དེར་གསལ་སྒྲོན་གྱིས་ཕྲུ་གུ་སྐྱེས་པའི་ཉིན་མོ་དེ་ལོ་དུ་མའི་རྗེས་སུ་
མར་ནང་སྤྲུལ་བའི་སྐུ་ཡི《འཁྲུངས་རབས་དུང་གི་སྒྲ་དབྱངས》སུ་འདི་ལྟར་འཁོད་ཡོད་
པས། ཉིན་མོ་དེ་ནི་ཉིན་མོ་རང་ག་བ་ཞིག་ཡིན་མི་སྲིད།
ཡིན་ན་ཡང་། མོ་ལོ་བཅོ་བརྒྱད་ལ་སོན་ཙམ་གྱི་བུ་མོ་གསལ་སྒྲོན་གྱིས་ལོ་དེར་
ཁྱམས་སྨད་ཀྱི་གཞོགས་ཁང་ཆུང་ཆུང་དེ་ནས་ཕྲུ་གུ་བཙའ་དུས། ཕྱིས་སུ་འཁྲུངས་རབས་
སུ་འཁོད་ཡོད་པའི་ཐུན་མིན་གྱི་རྟགས་དང་ལྟས་དེ་དག་མཐོང་བའི་གོ་སྐབས་མ་བྱུང་།
གསུང་རབ་ཏུ། མི་ཞིག་འཇིག་རྟེན་མི་ཡུལ་དུ་ཡོང་རྗེས་སྐྱེས་རྒ་ན་འཆིའི་སྡུག་བསྔལ་
ལས་གཡོལ་ཐབས་མེད་ཟེར། ལོ་དེར་གསལ་སྒྲོན་ཕྲུ་གུ་བཙའ་བའི་སྡུག་བསྔལ་དེ་ནི་
འཆི་བའི་འགག་སྒོ་ཐེངས་གཅིག་འགྲིམ་པ་ལྟར་ན་ཟུག་བཟོད་བླགས་མེད་པ་ཞིག་གི་
དབང་དུ་གྱུར།
གསལ་སྒྲོན་གྱི་ཨ་མ་བཟང་མོ་དང་བུད་མེད་རེ་གཉིས་ཀྱིས་མོའི་མཐའ་ནས་བསྐོར་
ཏེ་རང་རང་གི་ཉམས་མྱོང་ལྟར་གསལ་སྒྲོན་ལ་ཇི་ལྟར་ཤུགས་རྒྱག་དགོས་པ་སོགས་
གསལ་འདེབས་བྱེད།
ཨ་མ། ངས་ན་ཟུག་བཟོད་ཐུབ་པ་མི་འདུག” དུས་ཚོད་ཁ་ཤས་ལ་ཤུགས་བརྒྱབ་
ཀྱང་ངལ་བ་འབྲས་མེད་དུ་གྱུར་པའི་གསལ་སྒྲོན་གྱི་ཁ་ངོ་དང་གཟུགས་པོ་ཚང་མ་རྡུལ་
ཆུས་ཡོངས་སུ་བརླན་འདུག དེ་བས་མོར་གཞི་ནས་ངུ་སྐད་ཤོར་ཅིང་། མིག་ཆུ་ཡང་ཕྲེང་
ཐག་ཆད་པའི་མུ་ཏིག་གི་དོག་པ་བཞིན་མཁུར་ཚོས་བརྒྱུད་ནས་སྔས་མགོར་ཟགས་སོང་།
གཅེས་ཕྲུག་མ། ཕྲུ་གུ་བཙའ་རྒྱུ་ལས་སླ་བོ་དེ་འདྲ་ཞིག་གང་ནས་ཡིན་ཨང་།
ཤུགས་རྒྱོབ་དང་། ད་མགྱོགས་པོ་འདུག” ཨ་མ་བཟང་མོས་རང་གི་བུ་མོར་དེ་ལྟར་སྙིང་
རུས་བསྐྱེད། །
“ཁོས་ང་སྡུག་འདི་འདྲར་གཏད་པས། རྗེས་མ་འཕྲད་ན་སོ་བཏབ་ནས་ཤ་ཁམ་གང་
145



གཡུ་དྲུག་དཀར་དཔེ་ཚོགས།
ཡིན་རུང་ཚུར་ལེན་དགོས།”གསལ་སྒྲོན་གྱིས་ཨམ་གཙིགས་བསྡམས་ནས་དེ་ལྟར་ཞེ་སྡང་
གིས་བཤད།
''ཧོ་ཧོ་ཡ། གོ་ཐོས་ཡིན་ན་མི་དེ་སྟོད་རྒྱ་གར་ཡུལ་དུ་བྲོས་སོང་ཟེར། ད་ཁྱོད་ལ་མཆུ་
ཏོ་རིང་པོ་དེ་འདྲ་ཞིག་ཡོད་དགོས་རྒྱུ་རེད་ཡ།” གསལ་སྒྲོན་གྱི་ཨ་ནེས་སྐྲའི་ལན་བུ་རྒྱབ་
ལ་གཡུགས་ནས་དེ་ལྟར་གད་མོ་ཤོར་སོང་། །
“ཨ་མ… ༌གསལ་སྒྲོན་གྱི་མིག་ཆུ་དང་རྔུལ་ནག་མཉམ་དུ་བཞུར་ནས་མོར་རང་
ཉིད་བརླན་གཤེར་དེའི་ནང་དུ་སྦངས་ནས་ནུབ་འགྲོ་བའི་སྐྲག་དངངས་སྐྱེས་བྱུང་། མོར་
དེ་ལྟར་སྐད་ཤོར་བ་དང་སེམས་ཀྱི་ཞེ་སྡང་དང་ལུས་ཀྱི་ན་ཟུག་གཉིས་ཀྱིས་མནར་ནས་
ཨེན་ཙམ་མིན་ན་བརྒྱལ་ལ་ཁད་ཅིག་བྱས།
ཁོ་རྒྱ་གར་དུ་བྲོས་སོང་བའི་སྐད་ཆ་དེ་གསལ་སྒྲོན་གྱིས་ཕྲུ་གུ་བཙའ་བའི་ཉི་མ་དེར་
གཞི་ནས་དེ་ལྟར་ཐོས་པ་རེད། ཨ་ནེས་སྣང་མེད་ཀྱིས་བཤད་པའི་སྐད་ཆ་དེ་ཐོས་རྗེས་མལ་
སའི་ནང་ནས་གསལ་སྒྲོན་གྱི་ལུས་སྟོབས་རིམ་གྱིས་ཟད་པ་དང་། ད་ནི་ཤུགས་རྒྱག་པའི་
ནུས་པ་མེད་སོང་། མོ་སད་ནག་གིས་བཅོམ་པའི་མེ་ཏོག་ཅིག་དང་འདྲ་བར་འདབ་ལོ་ཚང་
མ་རིམ་གྱིས་རྙིད་པར་འགྱུར་བའི་བཟོ་ལྟ་མངོན་ཡོང་། ཡིན་ན་ཡང་ཕྱིས་ཀྱི་སྤྲུལ་སྐུའི་
《འཁྲུངས་རབས་དུང་གི་སྒྲ་དབྱངས》སུ་འདིའི་སྐོར་ཅི་ཡང་འཁོད་མི་འདུག
''ཨ་མ། ང་འདི་ལྟར་ཤི་རྒྱུ་ཡིན་པ་འདྲ།ཨ་མའི་ལག་པར་དམ་པོར་འཇུས་ཡོད་པའི་
གསལ་སྒྲོན་གྱི་ལག་པའི་མཛུབ་མོ་དག་རིམ་གྱིས་ལྷོད་པར་གྱུར་ཅིང་། མོས་དབུགས་ལྷེམ་
ལྡེམ་ངང་མིག་འབྱེད་མ་ཟུམ་གྱིས་དེ་ལྟར་བཤད། དུས་དེར་གསལ་སྒྲོན་གྱི་མཐའ་བསྐོར་
ཡོད་པའི་བུད་མེད་དེ་དག་གཞི་ནས་དངངས་འཚབ་སྐྱེས་བྱུང་། ཁོ་ཚོས་གསལ་སྒྲོན་ཕྱི་དྲོ་
ཞིག་གི་རིང་ལ་དེ་ལྟར་ན་ཟུག་གིས་མནར་བ་དེ་སྔོན་ཆད་སོ་སོས་ཕྲུ་གུ་སྐྱེས་དུས་བརྒྱུད་
མྱོང་བའི་ན་ཟུག་དེ་རིགས་ཡིན་པར་རིགས་འདེད་བྱས་ཤིང༌། ད་དུང་མཚམས་རེར་ན་
146



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སྒྲི
ཟུག་གིས་བརྒྱལ་ལ་ཁད་བྱེད་པའི་གསལ་སྒྲོན་ལ་ཀུ་རེ་རྩེད་མཚར་ཀྱང་བཤད། ཡིན་ན་
ཡང་། གསལ་སྒྲོན་དེ་ལྟར་རིམ་བཞིན་འདབ་མ་རྙིངས་བཞིན་པའི་མེ་ཏོག་ཅིག་དང་འདྲ་
བ་མཐོང་རྗེས། ཉམས་མྱོང་ཅན་གྱི་བུད་མེད་དེ་ཚོ་གཞི་ནས་དངངས་འཚབ་ལངས་སོང་།
ཉིན་མོ་དེ་མ་གཞི་ནས་ཉིན་མོ་རང་ག་བ་ཞིག་མ་ཡིན་པ་འདྲ་སྟེ། གསལ་སྒྲོན་དེ་མ་
ཐག་ཤིང་རྟ་འཁོར་ལོའི་འཁོར་སྒམ་དུ་བཞག་ནས་ཡུལ་ཚོའི་སྨན་ཁང་དུ་འཁྱེར། ཕྱིས་སུ་
གྲོང་མི་རྣམས་ཀྱིས་ཕྱིར་དྲན་བྱས་པ་ལྟར་ན། མར་ནང་གྲོང་ཚོའི་ནང་སྔོན་ཆད་སྦྲུམ་མ་
ཞིག་དེ་ལྟར་སྨན་ཁང་དུ་འཁྱེར་བ་ཐེངས་དང་པོ་ཡིན་ཟེར། གང་ལྟར་ཀྱང་། གསལ་སྒྲོན་
གྱི་ཕ་རྒན་བློ་བཟང་གིས་གདོང་པ་ནག་རོག་གེར་དྲེལ་སྔོ་ལྡང་དེར་སྒ་བསྟད། སྲབ་བསྐོན།
གློ་འཐེན་པ་དང་། དེ་ནས་ཤིང་རྟ་འཁོར་ལོ་བརྒྱབ་རྗེས་འཁོར་སྒམ་ནང་དུ་རྩྭ་སྐྱ་བཏིང་
བ་དང་། དེའི་སྒང་ལ་གདན་བཏིང་། གསལ་སྒྲོན་སྐབས་དེར་ཡར་ལངས་ནས་གོམ་པ་སྤོ་
བའི་ལུས་སྟོབས་ཀྱང་མེད་པས། མོ་མི་ཀུན་གྱིས་གདན་ཁུད་དུ་བཀྱགས་ནས་གཞིས་ཁྱིམ་
གྱི་ཕྱིར་ཐོན་ཡོང་སྟེ་འཁོར་སྒམ་དུ་བཞག
ཁ་བའི་འབབ་ཞོད་ཇེ་ཆེར་གྱུར་འདུག ཁ་བ་ནི་བྱེའུའི་གཤོག་སྒྲོ་བཞིན་ལྷབ་བེ་ལྷུབ་
བེར་སྐྱ་མོག་གེར་ཡོད་པའི་བར་སྣང་གི་བྲང་ཁོག་དོག་མོའི་པང་བ་ལས་མར་ལྷུང་ཡོང་
ནས། གསལ་སྒྲོན་གྱི་ལུས་ཐོག་ཏུ་གཡོགས་པའི་འགྱིག་ཤོག་གི་ཐོག་ཏུ་ཟགས་པ་དང་། དེ་
མ་ཐག་དེ་གར་ཁ་བའི་བང་རིམ་ཞིག་ཆགས་མགོ་བརྩམས་སོང་། ངང་ཚུལ་དེ་ནི་ལོ་དེར་
སྤྲུལ་སྐུ་འཁྲུངས་དུས་མི་ཁ་ཅིག་གི་མཐོང་སྣང་དུ་བྱུང་བའི་གཞིས་ཁྱིམ་གྱི་ཀླད་དུ་ཁ་བ་
བཞུས་ནས་རླངས་པ་ཐིལ་ལི་ལི་བྱེད་ཟེར་པ་ལྟར་མ་ཡིན་ཏེ། མ་མཐའ་ཡང་གསལ་སྒྲོན་
གྱི་ཨ་མ་བཟང་མོས་དེ་ལྟར་མཐོང་མ་བྱུང་། མོས་རང་གི་བུ་མོའི་ལུས་ཐོག་ཏུ་ལྷུང་ཡོང་
བའི་ཁ་བ་དེ་དག་ཕར་ཕྱག་ཙམ་ཕྱག་ཙམ་བྱས། །
ཁོའི་ཕ་རྒན་སྙན་གྲགས་ཁ་བ་བབས་པའི་ཉིན་དེར་ཚེར་ཕུང་ཁུག་གི་འདབས་རོལ་
147



གཡུ་དྲུག་དཀར་དཔེ་ཚོགས།
གྱི་དཀྱོགས་ལམ་དེ་ནས་གཞི་ནས་གསལ་སྒྲོན་འདྲུད་པའི་ཤིང་རྟ་འཁོར་ལོའི་རྗེས་ཟིན།
ཁ་བའི་འདུ་འཛིའི་ཀློང་ནས་ཁོས་གསལ་སྒྲོན་གྱི་ཕ་བློ་བཟང་དང་མ་བཟང་མོ། དེ་མིན་
གསལ་སྒྲོན་གྱི་ཕུ་བོ་འབྲུག་བྱམས་བཅས་ཀྱི་རྒྱབ་གཟུགས་མཐོང་། ཁོའི་ཕ་རྒན་དབུགས་
ཧལ་ཧལ་གྱིས་ཤིང་རྟ་འཁོར་ལོའི་རྗེས་ཟིན་དུས་ཨེན་ཙམ་མིན་ན་རྡོག་འདྲེད་ཤོར་ནས་
ཐང་ལ་བརྡབས། །
"ངས་གོ་མ་ཐག་ལམ་སེང་ཐོན་ཡོང་པ་ཡིན།” སྙན་གྲགས་ཀྱིས་དེ་ལྟར་གསལ་སྒྲོན་
གྱི་ཁྱིམ་མི་ཚོར་བཤད།
“ཁྱོད་ཀྱིས་གོ་བ་ལས་ཁྱོད་ཀྱི་ཐན་ཕྲུག་དེས་གོ་ན་རབ་རེད།" གསལ་སྒྲོན་གྱི་པ་བློ་
བཟང་གིས་དེ་ལྟར་གདོང་བ་ནག་རོག་གེར་ལན་བཏབ། །
"ད་ཐན་ཕྲུག་བརྒྱ་ཡིན་རུང་ངའི་ཐན་ཕྲུག་རེད། བུ་ལོན་ཅི་ཡོད་ན་ངས་གསབ་
ཆོག” ཁོའི་ཕ་རྒན་གྱིས་དེ་ལྟར་དགོངས་དག་ལྟ་བུ་ཞིག་ཞུས།
“ཁྱོད་ཀྱིས་གསབ་ཐུབ་བམ། གསབ་ཐུབ་ན་ཁྱོད་ངའི་བུ་མོའི་མག་པར་འདུག་རྒྱུ་
ཡིན་ནམ།” བློ་བཟང་གི་སྐད་མགོ་ཇེ་མཐོར་གྱུར་སོང་།
བློ་བཟང་། སྐད་ཆ་ཡོད་ན་ཡག་པོར་བཤད་ཆོག སྙིང་འཕྱས་དེ་འདྲ་མ་གཏོང་།།
ཁོའི་ཕ་རྒན་གྱི་སྐད་མགོ་ཡང་ཇེ་མཐོར་གྱུར་སོང་།
ངས་སྙིང་འཕྱས་བཏང་བ་ཡིན། ཁྱོད་ཀྱིས་ཅི་བྱའམ། ཁྱོད་ཀྱི་ཁྱི་ཕྲུག་དེ་སྡུག་ཤི་
རྒྱོབ་ཤོག གལ་ཏེ་མ་ཤི་བར་ནམ་ཞིག་ལ་ངའི་མདུན་དུ་ཡོང་ན་ངས་དེའི་ཤུན་ལྤགས་ཚ་
མོར་བཤུ་ངེས། ཁྱོད་ཀྱིས་ཅི་བྱའམ།" གསལ་སྒྲོན་པ་རྒན་གྱིས་དྲེལ་རྒན་སྔོ་ལྗང་གི་སྲབ་
མདའ་བུ་འབྲུག་བྱམས་ཀྱི་ལག་ཏུ་བཞག་ནས་ཚུར་ངར་ཤུགས་ཀྱིས་ཤོར་ཡོང་ནས་བཤད་
པ་དང་། ཁོའི་སྨིན་མ་སྟུག་པོ་དེའི་སྣེ་མོ་ཡང་ཡར་འཕྱོ་ཙམ་འཕྱོ་ཙམ་བྱེད་ཅིང་། ཁ་ཆུའི་
ཟེགས་མ་མང་པོ་ཞིག་སྙན་གྲགས་ཀྱི་གདོང་དུ་འཐོར་ཡོང་།
148



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
E)
''ཨ་རོགས་བློ་བཟང་། ངའི་བུ་ཡང་ཅི་བཤད་ཀྱང་ཤ་ལས་མཆེད་པའི་བུ་ཕྲུག་ཡིན།
དེས་མི་ཚད་ད་ལྟ་མི་ཡུལ་ས་མཐའ་ཞིག་ན་སྐྱིད་སྡུག་ཆ་མེད་དུ་ཡོད། ཁྱོད་ཀྱིས་ད་དུང་དེ་
ལྟར་དམོད་བོར་དང་། ངས་རང་དགར་མི་བསྒྱུར།” ཁོའི་ཕ་རྒན་ཡང་ཁོང་ཁྲོ་ལངས་བྱུང་།
ཉིན་དེར། གསལ་སྒྲོན་ཤིང་རྟའི་འཁོར་སྒམ་དུ་ཟུག་གཟེར་གྱིས་མནར་ནས་རྣམ་
ཤེས་ལུས་ཀྱིས་མི་ལྕོགས་པའི་སྐབས་སུ་རང་གི་ཕ་རྒན་དང་ཁོའི་ཕ་རྒན་གཉིས་དེ་ལྟར་ཛ་
དྲག་ཆེན་པོའི་ཁ་འཛིང་གི་དབང་དུ་གྱུར་པ་ཐོས། མོ་ཡར་ལངས་འདོད་ཀྱང་ལུས་ཤུགས་
ཅི་ཡང་མི་འདུག སྐད་རྒྱག་བསམས་ཀྱང་ངག་ནས་སྒྲ་ཅི་ཡང་ཐོན་མ་ཐུབ། ཁྱོད་ཐལ་བ་
འགམ་དུ་ཡོང་ངམ། ཨ། ད་དུང་རྗེས་དེད་ནས་ཤོག་དང་ངའི་སྐེད་ཀྱི་གློ་གྲིས་ཁྱོད་ངོ་ཤེས་
འདུག་མི་ཤེས།” གསལ་སྒྲོན་གྱི་ཕ་རྒན་བློ་བཟང་གིས་ཁོའི་ཕ་རྒན་སྙན་གྲགས་ལ་ཕུལ་
རྒྱག་ཅིག་བྱས་པ་ན། དེ་ཁ་བའི་ནང་དུ་རྐང་འདྲེད་ཤོར་ནས་ཀན་རྐྱལ་དུ་བརྡབས་སོང་།
''ཨ་ཕ། ཁྱོད་མནའ་བཅད་གཉིས་འདི་ལྟར་འཛིང་རེས་བྱས་ན་གྲོང་མིས་གོ་ན་ངོ་མི་
ཚའམ།“བུ་འབྲུག་བྱམས་དེ་མ་ཐག་ཚུར་རྒྱུགས་ཡོང་ནས་བར་གཤོལ་བའི་སྐད་ཆ་དེ་འདྲ་
བཤད་པ་དང་། ཁོས་ཨ་ཁུ་སྙན་གྲགས་ས་ནས་ཡར་སྐྱོར་བཞིན''ཨ་ཁུ་སྙན་གྲགས། ད་ཁྱོད་
ཕྱིར་རྒྱུགས། ངའི་སྲིང་མོ་སྐྱེས་ཁག་པོར་འཕྲད་ཡོད་དུས། མགྱོགས་ཙམ་འགྲོ་རྒྱུ་གལ་ཆེ
ཟེར། །
སྐད་ཆ་དེ་འདྲ་ཐོས་སྐབས། ཁོའི་ཕ་རྒན་སྙན་གྲགས་གཞི་ནས་སྐད་ཆ་མེད་པར་གྱུར་
སོང་བ་དང་རང་སོ་ནས་ཐོ་ཡོར་བཞིན་འགྲེང་ནས་བསྡད། རེད་ཨང་། བུ་མོ་གསལ་སྒྲོན་
འཆི་གསོན་གྱི་གནད་འགག་ལ་འཕྲད་དུས། ཁོ་གཉིས་དེ་ལྟར་ཁ་བའི་ནང་ནས་འཛིང་
རེས་བྱེད་པ་ནི་ཅི་འདྲའི་མི་འོས་པ་ཞིག་རེད་ཨང་།
ཁ་བ་ཇེ་ཆུང་ལ་འགྲོ་བའི་བཟོ་ལྟ་ཅི་ཡང་མི་འདུག མར་ནང་གྲོང་ཚོའི་མི་ཁ་ཤས་
ཀྱི་མཐོང་སྣང་དུ་ཤར་བའི་ནམ་མཁའ་ནས་མེ་ཏོག་གི་འདབ་མ་འཐོར་ཡོང་ཟེར་བ་དེ་ནི་
149



གཡུ་དྲུག་དཀར་དཔེ་ཚོགས།
མ་གཞིར་ཁ་བའི་འདབ་མ་འདི་དག་ལ་འཁྲུལ་བ་ཡིན་ནམ། གསལ་སྒྲོན་གྱི་ཨ་མ་བཟང་
མོས་འགྱིག་ཤོག་ཡར་བཀྱགས་ཏེ་ནང་དུ་དབུགས་ལྷེམ་ལྷེམ་བྱེད་བཞིན་ཡོད་པའི་གསལ་
སྒྲོན་ལ་མིག་གིས་ལྟ་དུས། མིག་ཆུའི་དོག་པས་གསལ་སྒྲོན་གྱི་གདོང་བ་ཡོངས་སུ་བརླན་
ཡོད་པ་མཐོང་བ་དང་། མོས་རང་གི་རྩུབ་རེག་ཅན་གྱི་ལག་པས་བུ་མོའི་མིག་ཆུ་འབྱིད་
བཞིན“ངའི་གཅེས་ཕྲུག་མ། ཧུར་ཐག་བྱོས་དང་། སྨན་ཁང་ལ་སླེབ་ན་སྐྱོན་ཡོད་མི་སྲིད་
ཅེས་སེམས་ཤུགས་སྤྲད། །
“ངའི་བུ་མོར་བདེ་སྡུག་རེ་བྱུང་ཚེ། ངས་སྙན་གྲགས་ཁྱོད་ཀྱི་ཐན་ཕྲུག་དེ་རང་དགར་
མི་བསྐྱུར་ཁོ་ཐག་ཡིན།" ལོ་དེར་ཁོའི་ཕ་རྒན་ཁ་བའི་ནང་ནས་འགྲེང་སྟེ་གསལ་སྒྲོན་
འདྲུད་པའི་ཤིང་རྟ་འཁོར་ལོར་མིག་སྐྱེལ་བྱེད་དུས། གསལ་སྒྲོན་གྱི་ཕ་རྒན་བློ་བཟང་ཁ་
ཕྱིར་འཁོར་ནས་ཁོའི་ཕྱོགས་སུ་སྡིགས་མཛུབ་བཙུགས་དེ་དེ་ལྟར་བཤད་པ་ཐོས།
ལྔ་པ།
ལོ་དེར། གསལ་སྒྲོན་ཡུལ་ཚོའི་སྨན་ཁང་ནས་དེ་མ་ཐག་མྱུར་སྐྱོབ་རླངས་འཁོར་དུ་
བཞག་ནས་རྫོང་སྨན་ཁང་དུ་སྐྱེལ། ཡུལ་ཚོའི་སྨན་ཁང་གི་སྨན་པས་ཕ་རྒན་བློ་བཟང་ལ་
“ཁྱོད་ཀྱི་བུ་མོའི་གཟུགས་པོ་སྐྱོ་བོ་འདི་འདྲ་ཇི་ལྟར་ཆགས་པ་རེད་དམ། མངལ་འཁོར་
ཡོད་དུས་བཟའ་བཏུང་གི་འཚོ་བཅུད་མཁོ་བ་མི་ཤེས་སམ”ཞེས་གཤེ་གཤེ་བཏང་བྱུང་བ་
དང”ད་ནི་ཕྲུ་གུ་གཤགས་ནས་ལེན་རྒྱུ་ལས་ཐབས་མི་འདུག རྫོང་སྨན་ཁང་དུ་མྱུར་དུ་
སྐྱོལ”ཟེར། །
"ཁོ་མོ་སེམས་སྡུག་གིས་འདི་འདྲར་གྱུར་པ་རེད་ཨང་། ཨ་མ་བཟང་མོས་འགྲམ་
ནས་དེ་ལྟར་སྐད་ཤུགས་ཆུང་ངུས་ཆིག་ལབ་ལྟ་བུ་ཞིག་བརྒྱབ་པ་དང༌། དེ་ནས་གསལ་
15O



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
རང་
སྒྲོན་གྱི་ཐོད་པའི་སྐྲ་ལོ་དེ་དག་གཞོགས་གཉིས་སུ་བྱིལ་བྱིལ་བྱས། རང་གི་མིག་ཆུ་ཡང་
དབང་མེད་དུ་བུ་མོའི་གདོང་དུ་འཐོར་བ་མཐོང་བྱུང་།
ལོ་དེར། རྫོང་མི་དམངས་སྨན་ཁང་དུ་གསལ་སྒྲོན་གྱི་ལྟེ་ཞབས་སུ་རྨ་ཁ་ཆེན་པོ་ཞིག་
གཤགས་རྗེས་སྨན་པ་ཚོས་ཕྲུ་གུ་དམར་འབྱར་ཞིག་བཏོན་ཡོང་བ་དང་། གཤག་བཅོས་
ཁང་གི་ཕྱི་ལོགས་ཀྱི་ཁང་བའི་བར་ཁྱམས་སུ་ཡོད་པའི་ཕ་བློ་བཟང་དང་མ་བཟང་མོ། བུ་
འབྲུག་བྱམས་བཅས་ཀྱིས་ཕྲུ་གུ་ཞིག་གི་ཐོག་མའི་ངུ་སྐད་དེ་སྨན་ཁང་གི་བར་སྟོང་དག་ཏུ་
གྲགས་ཡོང་བ་ཐོས།
ལོ་ཁ་ཤས་ཀྱི་རྗེས་ནས། ཕྲུ་གུ་དེ་མདོ་སྨད་མར་ནང་ཡུལ་ཕྱོགས་ཀྱི་སྐྱབས་མགོན་
གཅིག་པུ་སྟེ་དུས་ཀྱི་དབང་གིས་ཀུན་གྱི་མགོན་དུ་བྱོན་པའི་སྤྲུལ་བའི་སྐུ་མར་ནང་རིན་
པོ་ཆེའི་ཡང་སྤྲུལ་དུ་ངོས་འཛིན་བྱུང་། །
ཁོང་གི《འཁྲུངས་རབས་དུང་གི་སྒྲ་དབྱངས》སུ། ཉིན་དེར་གསལ་སྒྲོན་གྱིས་རྫོང་
སྨན་ཁང་དུ་སྤྲུལ་སྐུ་བལྟམས་པའི་ངང་ཚུལ་འདི་ལྟར་འཁོད་ཡོད་དེ། ཁོང་གིས་ཀྱང་
བདག་ཅག་གི་མཉམ་མེད་སྟོན་པ་གང་དེ་དང་ཐོག་མི་ཡུལ་དུ་བལྟམས་པའི་ངང་ཚུལ་
ལྷུར་བཞེས་ཀྱིས་ཡུམ་གྱི་རྩིབས་མའི་བར་ནས་ཐོན་སོང་ཟེར། གང་ལྟར་ཀྱང་ལས་དང་
བསོད་ནམས་ཀྱི་དབང་གིས་བུ་མོ་གསལ་སྒྲོན་གྱིས་ལོ་དེར་སྟོན་པའི་ཡུམ་སྒྱུ་འཕྲུལ་མ་
བཞིན་བཙས་མ་ཐག་པའི་ཕྲུ་གུ་དམར་འབྱར་དེ་བཞག་ནས་ཕྱི་མའི་འཕྲང་རིམ་འགྲིམ་
དགོས་མ་བྱུང་། མོ་སྨན་ཁང་དུ་བདུན་ཕྲག་གཅིག་ལ་བསྡད་པ་དང་། དེའི་རིང་ལ་འགྱིག་
གི་སྦུ་གུའི་ནང་ནས་འཚོ་བཅུད་ཀྱིས་ཁེངས་པའི་སྨན་ཆུ་དྭངས་མོ་དེ་མོའི་ཚེ་སྲོག་གི་
འདབ་མ་རྙིད་པར་འགྱུར་བཞིན་པའི་མེ་ཏོག་གི་རྩ་ལམ་དུ་བཞུར་ཏེ། ཡར་སྔོན་གྱི་བཀྲག་
མདངས་ཀྱང་སླར་སོས་ཙམ་བྱུང་སོང་། །
གསལ་སྒྲོན་སྨན་ཁང་དུ་སྡོད་པའི་སྐབས་སུ། ཁོའི་ནང་མི་སུ་ཡང་ཁམས་བདེ་འདྲི་
151



གཡུ་དྲུག་དཀར་དཔེ་ཚོགས།
རུ་མ་ཡོང་། ཉིན་དེར་ཁ་བའི་ནང་གི་ཁ་འཛིང་ལག་འཛིང་དེའི་རྗེས་ནས་མ་གཞིར་
མནའ་བཅད་ཡིན་པའི་ཁྱིམ་ཚང་དེ་གཉིས་གྱོད་ཡར་གྱུར། བུ་ཆུང་དྲན་པའི་གདུང་བས་
གཟིར་བའི་ཁོའི་ཨ་མ་ཐར་མོས་རང་གི་ཁྱོ་ག་སྙན་གྲགས་ཀྱི་ངག་ནས་བློ་བཟང་གིས་རང་
གི་བུ་ལ་དེ་ལྟར་དམོད་མོ་བོར་བ་ཐོས་རྗེས“མི་ངན་དེའི་ཁ་ཐལ་བས་ཆོད”ཟེར་བ་དང་།
དེ་ནས“བསྐལ་པ་འགྱུར་ན། དོན་འདི་འདྲ་ཡང་ང་ཚོར་ངན་ཁག་འགེལ་ཡོང་། ད་ནས་
བཟུང་དེ་ཚང་དགྲ་ཡི་སྤྱོད་ཡར་མི་འཛིན་རུང་གཉེན་གྱི་དཔུང་ཡར་མི་འགྱུར་བར་ཤོག།
ཅེས་ཁོང་ཁྲོ་ཆེན་པོས་སླ་ང་དང་ཐོམ་བུར་ཁྲོག་སྒྲ་སྒྲོག་བཞིན་བཤད་བྱུང་། །
གསལ་སྒྲོན་གྱིས་རྫོང་སྨན་ཁང་ནས་ཕྲུ་གུ་བཙའ་བའི་ཉིན་མོ་དེར། ཁོ་སྟོད་ཕྱོགས་
མངའ་རིས་ཀྱི་ས་མཐའ་ཞིག་ནས་གངས་རི་བརྒལ་ཏེ་རྒྱ་གར་དུ་འབྲོ་བཞིན་ཡོད། ས་
མཚམས་ནས་གོམ་པ་ཕར་སྤོས་པ་ཙམ་གྱིས། ཁོ་རང་གངས་དཀར་གཡུ་སྒྲོན་མས་ཇི་ལྟར་
བསྒྲུགས་ཀྱང་ཕྱིར་ལོག་རྒྱུ་མེད་པའི་མི་དེ་ནང་བཞིན་དུ་གྱུར་སོང་། མ་གཞིར་མར་ནང་
གྲོང་ཚོའི་ཕྱི་རོལ་ཏུ་ཐོན་ནས་རྒྱང་ལ་གྱེས་མཁན་གྱི་མི་དག་གི་ལས་དབང་ནི། སྔ་མོ་སྔ་
མོ་ཞིག་ནས་བཟུང་དེ་ལྟར་ཡུལ་དེའི་གཞི་བདག་གི་བརྩེ་དུང་གི་གཏམ་རྒྱུད་དེས་ཐག་
བཅད་ཚར་ཡོད་པ་ཡིན་ནམ། དེ་ནི་གསལ་སྒྲོན་གྱི་ཨ་མ་བཟང་མོས་ལབ་པའི་ཁྲེགས་
ཟེར་བ་དེ་ཡིན་ནམ། ལོ་དེར་ཁོ་དེ་ལྟར་རྒྱལ་མཚམས་བརྒལ་ནས་ཕར་བསྐྱོད་དུས། རང་
ཉིད་དུས་ནམ་ཞིག་ལ་གངས་ལམ་བརྒྱུད་ནས་ཕྱིར་ལོག་ཐུབ་བམ་སྙམ་པ་དང་། མདུན་
ཕྱོགས་སུ་མིག་གིས་ལྟ་དུས་གོམ་པ་ཁ་ཤས་ཀྱི་མཚམས་ན་འགུལ་བཞིན་པའི་འགྲོ་རོགས་
དག་གི་རྒྱབ་གཟུགས་ཙམ་ལས་ཡོད་ཚད་དེ་ལྟར་སྨུག་ལོང་གིས་བཏུམས་ནས་རབ་རིབ་
ཏུ་གྱུར་འདུག རེད་ཨང་། ལོ་དེ་དག་ལ་ཁོ་ནི་སྨུག་ལོང་ནང་གི་ཕྲུ་གུ་མགོ་འཁོར་ཞིག་
དང་འདྲ། རབ་རིབ་ཀྱི་སྨུག་ལོང་དེ་ཁོའི་སེམས་གྱི་རྫ་མགོར་འཐིབས་ནས་སངས་མཐའ་
མེད། ཁོས་རང་གིས་དེ་ལྟར་ས་མཚམས་ཀྱི་གངས་རི་བརྒལ་ནས་རྒྱུས་མེད་གཞན་ཡུལ་
152



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སྙེགས་པ་དེ་ཡང་ཡང་དག་ཅིག་ཡིན་མིན་ལ་ཐག་གཅོད་རང་བཞིན་གྱི་བསྡོམས་ཚིག་ཅི་
ཡང་འགོད་མ་ཐུབ།
ཉིན་དེར། ཁོས་གངས་ལམ་གྱི་ཉག་ག་དེ་བརྒལ་སྐབས། ཕྱི་མིག་གི་ལམ་ནས་རང་
གི་ཕ་མ་རྣམ་གཉིས་དང་ཕུ་ནུ་སྤུན་མཆེད་དག་གི་ངོ་གདོང་ཞེ་ལ་འཁྲེང་བྱུང་། ལོ་ངོ་བཅུ་
ཕྲག་ཙམ་གྱི་རིང་ལ། ཁོ་ཕ་མ་སྤུན་མཆེད་དང་ཡང་ཡང་གྱེས་ནས་མར་ནང་ལུང་བའི་ཕྱི་
རོལ་གྱི་སློབ་གྲྭ་དེ་དག་ཏུ་བསྐྱོད། ཁོ་ཚོ་ཡང་ཁོ་དེ་ལྟར་ཡང་ཡང་གྱེས་པར་གོམས་ཡོད།
འོན་ཀྱང་། ཁོ་དེ་ལྟར་བོས་ན་རྣ་ཡིས་མི་གོ་བ་དང་བལྟས་ན་མིག་གིས་མི་རིག་པའི་རྒྱུས་
མེད་ཀྱི་མི་ཡི་ལུང་པ་ས་ཐག་དེ་འདྲ་རིང་པོ་ཞིག་ཏུ་གྱེས་འགྲོ་བ་ཁོ་ཚོའི་བསམ་པའི་རྒྱ་
ལ་ཡང་འཆར་ཡོད་མི་སྲིད། ཁོ་དེ་ལྟར་ཡང་ཡང་གྱེས་ནས་ཡང་ཡང་ལོག་ཡོང་པས། ཁོ་
ཚོས་ཐེངས་དེར་ཡང་ཁོ་གྱེས་ཐེངས་སྔོན་མ་ནང་བཞིན་ཕྱིར་ལོག་ཡོང་ངེས་པར་རིགས་
འདེད་བྱས་ཡོད་ངེས། ཐ་ན་རིགས་འདེད་ཀྱང་བྱས་མེད་ལས་ཆེ་སྟེ་ངང་ཚུལ་དེ་འདྲར་
གོམས་ཡོད་པས་རིགས་འདེད་ཀྱང་བྱེད་མི་དགོས་པ་འདྲ། །
དོན་དམ་དུ་འཇིག་རྟེན་འཚོ་བའི་ནང་གི་དོན་མང་པོ་ཞིག་ནི་རིགས་འདེད་ཀྱིས་
རྟོགས་ཐུབ་པ་ཞིག་ཡིན་ནམ།
མར་ནང་ལུང་བ་ནས་ཐོན་ཁའི་ཉིན་མོ་དེའི་ཞོགས་པར། ཁོས་ཞོགས་པའི་ཉི་ཟེར་
ཁོ་ཚང་གི་གཞིས་ཀའི་གྲུ་ཟུར་གྱི་ཁང་ཀླད་དུ་བསླངས་ཡོད་པའི་དར་ལྕོག་དེའི་ཐོག་
འཕྲོས་ཡོད་པ་མཐོང་ཞིང་། དར་ལྕེ་ཟད་པོ་དེ་འགུལ་ཙམ་ཡང་མི་བྱེད། ཁོའི་ཨ་མ་ཐར་
མོས་ཁྱམས་ར་ན་ཚ་བསུར་ཕུད་ཅིང་ཁ་ནས་མ་ཎི་འདོན་མཚམས་བཞག་སྟེ་ཕྱི་སྒོར་ཐོན་
བཞིན་པའི་ཁོའི་རྒྱབ་གཟུགས་ལ་ཕྱོགས་ནས“དོན་དག་མེད་ན་ཕྱིར་སྔ་ཙམ་ལོག་ཤོག”
ཅེས་བཤད་བྱུང་། ཚ་བསུར་གྱི་བསུང་ངད་ཅིག་མཁའ་དབུགས་ཁྲོད་ཁྱབ་ཡོང་བ་དང་
གོམས་འདྲིས་སུ་གྱུར་པའི་དྲི་མ་དེ་ལོ་ངོ་དུ་མའི་རྗེས་ནས་ཁོའི་ས་མཐའ་ནས་མིག་ཟུང་
153
5



གཡུ་དྲུག་དཀར་དཔེ་ཚོགས།
བཙུམ་ཏེ་སྣོམ་ཙམ་བྱས་ཀྱང་ད་དུང་ཡང་སྣོམ་བྱེད་ཀྱི་དབང་བོས་ཚོར་ཐུབ་པ་འདྲ། ཁོ་ཕྱི་
ལ་ཐོན་དུས་སྒོ་ཁའི་ཁྱི་ཁུང་ནང་ཀུམ་ཀུམ་གྱིས་ཉལ་ཡོད་པའི་ཁྱི་རྒན་དེས་ཀྱང་མགོ་བོ་
འགྱོགས་ཙམ་ཡང་མི་བྱེད། དེ་ལྟར་སྣོད་བཅུད་ཡོད་ཚད་རྟེན་འབྲེལ་གྱིས་བསྡེབས་པའི་
རྒྱུན་ལྡན་གྱི་སྟོན་མཇུག་གི་ཞོགས་པ་དེ་ལ། ཁོ་ཡུལ་སྡོང་གི་ཡལ་ཀ་ནས་ཟགས་ཡོང་བའི་
ལོ་མ་སྐམ་པ་དེ་དག་གི་ཐོག་སྤོ་བཞིན་མར་ནང་ལུང་བ་དང་གྱེས། ཉིན་དེར་གངས་ལམ་
བརྒལ་སྐབས་ཁོ་དབང་མེད་དུ་རང་གི་ཕ་མ་སྤུན་མཆེད་དག་ལ་ཞེ་འཁྲེང་བྱུང་། མི་ཚེ་
འདིར། ཁོ་ཚོ་དང་ཁྱིམ་ཚང་གཅིག་གི་སྐྱེས་པ་བླངས་ན་ཡང་། ཁོ་དེ་ལྟར་ཁོ་ཚོ་དང་བརྩེ་
མེད་ཀྱིས་བྲལ་ནས་ཐག་རིང་མི་ཡུལ་དུ་གྱེས་སོང་། ཁོ་ནི་ཅི་འདྲའི་མི་ཁྲེལ་མེད་ཅིག་
རེད་ཨང་། །
གངས་ལམ་བརྒལ་བའི་ཉིན་དེར། ཁ་བའི་འདུ་འཛིའི་ཀློང་ནས་ཁོས་ད་དུང་གྲོང་
ཚོའི་ནང་གི་བུ་མོ་གསལ་སྒྲོན་ཡིད་ལ་དྲན་བྱུང་། བུ་མོ་གསལ་སྒྲོན་ལ་མ་བཅོས་ལྷུན་
གྱིས་གྲུབ་པའི་སྨིན་མ་པིར་གྱིས་བྲིས་པ་ལྟ་བུ་ཞིག་ཡོད་ཅིང་། ཡིད་འོང་གི་སྨིན་མ་དེ་
ཁོས་ཇི་ལྟར་བྲིས་ཀྱང་རི་མོར་འཁྱོངས་མ་ཐུབ། མོས་མིག་གིས་ཡོན་པོར་ལྟ་བའི་འཛུམ་
པའི་བཞིན་རས་དེ་ཡིད་ལ་དྲན་ཡོང་དུས་སེམས་སུ་སུ་ཞིག་གིས་སྦར་བགྲད་བྱེད་པ་
ནང་བཞིན་ན་ཟུག་བཏང་ཡོང་། ཁོ་གཉིས་མཉམ་དུ་བཤིབས་པའི་ཟླ་བ་གཉིས་ཀྱི་རིང་
ལ། གསལ་སྒྲོན་གྱིས་གྲོང་ཚོའི་ནང་གི་མི་ཁ་དེ་འདྲ་མང་པོ་ཞིག་རྒྱབ་ཏུ་བསྐྱུར་ནས་ཁོ་
དང་མཉམ་དུ་མར་ནང་ཞིང་ཁུག་ནས་ཡང་ཡང་འཛོམས་པ་དང་། མོས་ངལ་རྩོལ་གྱིས་
རྩུབ་རེག་ཅན་དུ་བསྒྱུར་བའི་ལག་སོར་གྱིས་མཚམས་རེར་ཁོའི་སྐྲ་ལོ་རིང་པོ་དེ་གཞོགས་
གཉིས་སུ་ཤད་པ་དང་། དེ་ནས་དགོད་པའི་སོ་ཕྲེང་དཀར་པོ་ཕྱི་རུ་ངོམས་བཞིན“གྲོང་ཚོའི་
ནང་དུ་ཁྱོད་མ་གཏོགས་སྐྲ་ལོ་རིང་པོ་འདི་འདྲ་ཞིག་འཇོག་པའི་མི་ཞིག་ཡོད་དམ།” ཟེར། །
ཡིན་ན་ཡང་། ང་ཁྱོད་ཀྱི་སྐྲ་ལོ་རིང་པོ་འདིར་དགའ་པོ་འདུག་” གསལ་སྒྲོན་གྱིས་དེ་
154



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལྟར་ཟེར།
“ཁྱོད་ངའི་སྐྲ་ལོར་དགའ་བ་མ་རེད། ང་ལས་བྱེད་པར་འགྱུར་རྒྱུ་དེར་དགའ་པོ་ཡོད་
པ་རེད།” ཁོས་དེ་ལྟར་མོར་ཟུར་ཟ་བྱས་མྱོང་།
དང་ཐོག་དེ་འདྲ་ཡིན་ཡང་། ད་ནི་ཁྱོད་ཞིང་ལས་པ་ཡིན་ཡང་ང་དགའ་པོ་ཡོད།"
གསལ་སྒྲོན་ཁོར་དམ་པོར་འཐམ་ནས་དེ་ལྟར་བཤད་པ་དང་། ཡིན་ན་ཡང་། ཁྱོད་ལས་
བྱེད་པར་གྱུར་ཚེ། ང་ལས་བྱེད་པའི་ཆུང་མར་འགྱུར་ངེས་ལ། དེ་དུས་ངེད་གཉིས་ལ་མི་ཁ་
གཏོང་མཁན་གྱི་གྲོང་མི་དེ་དག་མིག་སེར་གྱིས་འཆི་ལ་ཁད་བྱེད་ངེས།” གསལ་སྒྲོན་གད་
མོ་དགོད་པ་དང་སྐད་ཆ་དེ་ནི་རང་གིས་རང་ལ་ལབ་བཞིན་ཡོད་པ་དང་མཚུངས། ལོ་དེ་
ལ། གསལ་སྒྲོན་གྱིས་སྐྲ་ལོ་རིང་པོར་བསྒྱུར་པའི་ཁོ་དང་ལྷན་དུ་གྲོང་ཚོའི་ནང་གི་སྲོལ་
རྒྱུན་དང་འགལ་བའི་ལས་དེ་འདྲ་བསྒྲུབས་ཤིང་། མར་ནང་གྲོང་འདབས་ཀྱི་ཞིང་ཁུག་
ནས་ཁོ་དང་ཐང་ཉལ་ཡང་ཡང་བྱས། དེ་བས་གྲོང་ཚོའི་ནང་དུ་ཁོ་གཉིས་ཀྱི་མི་ཁ་རླུང་
ལྟར་གཡུགས་ཤིང༌། རླུང་ཇི་ལྟར་ཤུགས་ཆེ་ན་ཁོ་གཉིས་ཀྱི་བརྩེ་དུང་གི་དར་ལྕོག་དེ་ལྟར་
ལྷབ་ལྷུབ་ཏུ་བསྐྱོད།
ལོ་དེ་ལ། ཁོ་མར་ནང་གྲོང་ཚོ་ནས་རྨས་ཕོག་པའི་བྱ་གཤོག་ཐོགས་ཤིག་དང་
མཚུངས་པར་ལུས་སྐབས། གསལ་སྒྲོན་གྱི་ཞི་འཇམ་དང་། གསལ་སྒྲོན་གྱི་བརྩེ་དུང་གིས་
ཁོའི་རྨ་ཁ་ལ་བྱིལ་བྱིལ་ཡང་བྱས་མྱོང་། ཡིན་ན་ཡང་། ཁོས་དེ་ལྟར་མར་ནང་གྲོང་ཚོའི་
མཛེས་མ་རྩེ་གྲ་དེར་ཁྲེལ་མེད་བྱས། གངས་ལམ་བརྒལ་སྐབས། ཁོ་གསལ་སྒྲོན་ལ་ཡང་
སེམས་པ་འཁྲེང་ཙམ་བྱུང་། ཁོ་ནི་མི་ཅི་འདྲའི་ཁྲེལ་མེད་ཅིག་རེད་ཨང་།
གང་ལྟར་ཀྱང་། གསལ་སྒྲོན་གྱིས་ཕྲུ་གུ་བཙའ་བའི་ཉིན་མོ་དེར་ཁོས་སྟོད་ཕྱོགས་
མངའ་རིས་ཀྱི་ས་མཚམས་ཤིག་ནས་གངས་ལམ་བརྒལ་བཞིན་ཡོད་ཅིང་། སེམས་ནང་དུ་
རང་གིས་རང་ལ་ལེ་བདའ་བྱེད་བཞིན་ཡོད།
155



གཡུ་དྲུག་དཀར་དཔེ་ཚོགས།
ཀ་ཀོར་
དྲུག་པ།
གསལ་སྒྲོན་གྱིས་རྫོང་སྨན་ཁང་ནས་ཕྲུ་གུ་བོད་ལྭའི་རུམ་ལ་བཅུག་ནས་ཁྱིམ་དུ་
ལོག་རྗེས། ཉིན་ཞིག་ཕྲུ་གུ་རློན་ནུ་དེ་སློག་པ་དྲོན་མོའི་རུམ་དུ་བཅུག་ནས་སྡེ་བའི་གོང་
སྟོད་ཀྱི་འཕྲེད་ལམ་དེ་དེད་ནས་ལུང་བའི་ཕུ་རུ་ཆགས་ཡོད་པའི་མར་ནང་དགོན་པ་
བསྙེགས་ནས་སོང་། ཁོ་མོ་ཕྲུ་གུར་མིང་ཞིག་སློང་བར་བསྐྱོད། གྲོང་སྟོད་ཀྱི་ལམ་མགོ་དེ་
ནས་གསལ་སྒྲོན་གྲོང་ཚོའི་ནང་གི་ཕོ་གསར་རྫིག་ཤོས་རབ་བརྟན་ལ་འཕྲད། ཕོ་གསར་
དེ་ཁོ་ཚང་གི་རྟ་ཕོ་རྐྱང་དམར་དེར་བཞོན་ནས་དགོན་པའི་འཕྲེད་ལམ་དེ་ནས་མར་རྟ་ལ་
ཡོབ་སྩལ་གྱིས་གོམ་པ་འཁྱེར་ནས་སླེབས་ཡོང་བ་དང་། ཁོ་ཡོང་ཤུལ་གྱི་ལམ་དུ་ས་རྡུལ་སྐྱ་
བོ་ཞིག་ལོང་ལོང་དུ་འཕྱུར་ཡོང་།
དེ་ལ་གསལ་སྒྲོན་གྱིས་ལག་རས་ཀྱི་སྣེ་མོས་རང་གི་ཁ་གཅོད་བཞིན་ལམ་གཟུར་
ནས་བསྐྱོད། ཁོ་གཉིས་དེ་ལྟར་ལམ་འཕྲད་བྱུང་རྗེས། ཕོ་གསར་རབ་བརྟན་གྱིས་རྟ་ཁ་གཅུ་
བཞིན་གསལ་སྒྲོན་མ་བུ་གཉིས་ལ་བསྐོར་བ་གཅིག་བརྒྱབ་པ་དང་། དེ་ནས་རྟ་ཁ་བསྒྲགས་
ཏེ་རྟ་གོང་ནས་ཟུར་འདུག་ཅིག་བྱས་ཤིང་གསལ་སྒྲོན། ཁྱོད་ཀྱི་ལས་བྱེད་ཁྱོ་ག་གང་ལ་
བུད་སོང་ངམ”ཞེས་འདྲི་ཞིང་གད་མོ་དགོད། དགུན་གྱི་ཉི་འོད་ཀྱི་འོག་ཏུ་ཁོའི་ཡ་སོའི་
ཐོག་ཤན་ཡོད་པའི་གསེར་སོ་དེར་གསེར་འོད་ལམ་ལམ་འཁྱུག རྟ་རྐྱང་དམར་གྱིས་ལག་
འདྲེད་བྱེད་ཅིང་སྣ་པུ་འདེབས་པ་དང་སྣ་ཁུང་ནས་རླངས་པ་སྐྱ་བོ་ཞིག་མཁའ་དབུགས་
ཁྲོད་ཐོན་ཡོང་ལ། རྟ་དེས་མགོ་བོ་ཐོལ་གྱིས་ཡར་གཡུགས་ཙམ་བྱས་ཤིང་ཨེན་ཙམ་མིན་
ན་གསལ་སྒྲོན་གྱི་པང་གི་ཕྲུ་གུར་ཐོགས་བྱུང་།
གསལ་སྒྲོན་དེ་མ་ཐག་ཕྱི་སྣུར་དང་བཅས་རབ་བརྟན། ངའི་ཁྱོ་ག་གང་ལ་སོང་མིན་
ཁྱོད་ལ་ཇུས་གཏོགས་མེད”ཅེས་བཤད་པ་དང་། དེ་ནས་མུ་མཐུད་དུ་ལམ་དུ་ཞུགས་ནས་
156



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
）
7
མདུན་དུ་བསྐྱོད།
སྔོན་ཆད། གསལ་སྒྲོན་ནི་གྲོང་ཚོའི་ནང་གི་མཛེས་མ་རྩེ་གྲ་དེ་ཡིན། རབ་བརྟན་ནི་
གྲོང་ཚོའི་ནང་གི་ཕོ་གསར་རྫིག་ཤོས་དེ་ཡིན། དེ་དུས་གྲོང་མི་རྣམས་ཀྱིས་ཁོ་གཉིས་ནི་
ནམ་མཁའི་ལྷ་དང་ལྷ་མོ་མི་ཡུལ་དུ་བྱོན་པ་དང་འདྲ་ཟེར་བ་དང་། ཁོ་གཉིས་ནི་ཨ་འགྲིག་
ཆ་འགྲིག་རེད་ཟེར་ཅིང་། མི་འགྱང་བར་ཕོ་མོ་གཞོན་ནུ་དེ་གཉིས་ལྷན་དུ་བཤིབས་ངེས་
པར་རིགས་འདེད་བྱེད། ཡིན་ན་ཡང་། འཇིག་རྟེན་འདིའི་དོན་བྱ་ཡོད་ཚད་རིགས་འདེད་
ཇི་བཞིན་འབྱུང་བའི་ངེས་པ་མེད་པ་འདྲ། ལོ་དེ་དག་ལ། རབ་བརྟན་གྱི་སེམས་སུ་ཡང་
གསལ་སྒྲོན་ནི་རང་གི་མ་འོངས་པའི་ལས་ཀྱི་ཐོད་པའི་ཁ་ཡིག་ཏུ་བབས་པའི་ཆུང་མ་དེ་
ཡིན་པར་འཆར་ཡན་ཡང་ཡང་བྱས་མྱོང་། འོན་ཀྱང་རིགས་འདེད་དེ་ཡོད་ཚད་ཕྱིས་སུ་
ཁོ་འབྲིང་རིམ་སློབ་གྲྭ་དེ་ནས་མཐར་ཕྱིན་ཏེ་ཕྱིར་མར་ནང་ལུང་བར་ལོག་རྗེས་ཀྱི་དབྱར་
ལྗོངས་དེར་རྨེག་མེད་དུ་བཏང་སོང་། ཁོས་གསལ་སྒྲོན་ལ“ཁྱོད་ལས་བྱེད་པའི་ཆུང་མ་བྱེད་
མི་འདོད་དམ”ཞེས་སླུ་བྲིད་ཅན་གྱི་སྐད་ཆ་བཤད་ཅིང་། ལག་སོར་གྱིས་རང་གི་སྐྲ་ལོ་རིང་
པོ་དེ་གཞོགས་གཉིས་སུ་ཤད་ཙམ་ཤད་ཙམ་བྱས།
ཕྱིས་སུ་གསལ་སྒྲོན་ཁོ་དང་ལྷན་དུ་མར་ནང་གྲོང་འདབས་ཀྱི་ཚེར་ཕུང་ཁུག་ནས་
ཐང་ཉལ་ཡང་ཡང་བྱས། །
རབ་བརྟན་གྱིས་ཉིན་དེར་ཡང་བསྐྱར་རྟ་ཕོ་རྐྱང་དམར་ལ་ཡོབ་སྐུལ་བྱས་ཏེ་གསལ་
སྒྲོན་གྱི་ཕྱི་རྗེས་སུ་ཡར་སྙེག་ཙམ་བྱས་པ་དང་། “ཕྲུ་གུ་ཐང་ལ་དེ་ང་ལ་སྟོན་ཙམ་བྱོས་དང་།
ག་རེ”ཟེར་བཞིན་རྟ་གོང་ནས་མར་བསྐུར་ཏེ་ལག་པ་བསྲིངས་ཡོང་ནས་གསལ་སྒྲོན་གྱི་
རུམ་ཁ་འབྱེད་རྩིས་བྱས། །
གསལ་སྒྲོན་གྱིས་ཞེ་སྡང་གིས་རབ་བརྟན་གྱི་ལག་པ་ཕར་ཕུལ་པ་དང་། རབ་བརྟན།
ཁྱོད་ཀྱིས་མི་ལ་བརྙས་བཅོས་མ་བྱེད་ཨང”ཟེར་བཞིན་མུ་མཐུད་དུ་ལམ་དུ་བསྐྱོད།
157



ག་དཀར་བ
གཡུ་དྲུག་དཀར་དཔེ་ཚོགས།
རབ་བརྟན་གྱིས“གསལ་སྒྲོན། ཁྱོད་ད་ལྟ་བློ་འགྱོད་ཆེན་པོ་སྐྱེས་བཞིན་ཡོད་རྒྱུ་རེད་ལ་
ཞེས་མུ་མཐུད་དུ་ཟུར་ཟ་བྱེད།
“ང་ལ་འགྱོད་པ་རྟ་རྔ་ཙམ་ཡང་མི་སྐྱེས། དེ་ལས་ལྡོག་སྟེ་ངས་རང་གི་ཕྲུ་གུའི་ཕ་ཁྱོད་
མིན་པ་དེར་ལས་མཁྱེན་གནམ་མཁྱེན་ཞུ་བཞིན་ཡོད།” གསལ་སྒྲོན་གྱིས་དེ་ལྟར་ཞུམ་
མེད་དུ་རབ་བརྟན་ལ་ཁ་རྡུང་བཏང་།
" ཕེ། གསལ་སྒྲོན། ང་ཁྱོད་ལྟ་བུའི་ཁྱི་མོ་ཞིག་གི་ཁྱོ་ག་མ་བྱས་པ་དེ་ཡང་གངས་
དཀར་གཡུ་སྒྲོན་མས་བསྐྱབས་པ་རེད།” རབ་བརྟན་གྱིས་ཞེ་སྡང་གིས་རྟ་ཡི་གྲུག་མདོར་
ལྕག་གིས་ཚ་ཐག་ཆོད་པ་གཅིག་གཞུས་པ་དང་། རྟ་ཕོ་རྐྱང་དམར་དེ་མདུན་དུ་ཐོལ་གྱིས་
མཆོངས་རྒྱུགས་ཤིག་གིས་ཐག་ཚད་ཙམ་དུ་ཤོར་སོང་། དེ་ནས་རབ་བརྟན་གྱིས་རྟ་ཁ་ཕྱིར་
གཅུས་ཏེ་མར་ཡོང་བ་དང་། བོད་ལྭའི་རུམ་ནས་རྒྱང་ཤེལ་ཞིག་བཏོན་ཡོང་སྟེ། དེ་མིག་
ཁར་བཞག་ནས་གསལ་སྒྲོན་ཡར་ཡོང་བར་ལྟ་བཞིན“ཁྱོད་གཉིས་ཁྱི་ཁྱི་མོ་ཐང་ཉལ་བྱེད་
དུས། ངས་གངས་དཀར་གཡུ་སྒྲོན་སྒང་ནས་འདི་ལྟར་བལྟས་ཏེ་མཐོང་ཡོད། ཧ་ཧ་ཧ།"
ཁོས་དེ་ལྟར་ཧབ་དགོད་ཅིག་བརྒྱབ་པ་དང་། དེ་ནས་རྟ་ལ་ལྕག་གིས་བསྐུལ་ཏེ་གསལ་སྒྲོན་
གྱི་ཉེ་ས་ནས་རྡུལ་འཚུབ་སེ་གྲོང་ཚོའི་ཕྱོགས་སུ་རྒྱུགས་སོང་།
ལོ་དེར། གསལ་སྒྲོན་གྱིས་མ་ཁར་སོ་བཏབ་ཅིང་རང་གི་པང་གི་ཕྲུ་གུ་ཤུགས་ཀྱིས་
བསྡམས་ཙམ་བྱས། མོས་གཞི་ནས་དང་ཐོག་ཁོ་དང་ལྷན་དུ་མར་ནང་ཞིང་ཁུག་ནས་ཐང་
ཉལ་བྱེད་དུས། གསང་བ་དེ་ཕྱི་ལ་སྒྲོག་མཁན་ནི་ཁོས་རིགས་འདེད་བྱས་པ་ནང་བཞིན་
ཨ་མ་རི་མོ་མ་ཡིན་ལ། མོའི་སེམས་སུ་དྲན་པ་བཞིན་གངས་དཀར་གཡུ་སྒྲོན་མའི་སྒང་
གི་ལབ་ཙེ་དེ་ཡང་མ་ཡིན་པ་རྟོགས། ལོ་དེའི་དབྱར་ཀར་ཁོ་དང་མོ་གཉིས་མར་ནང་གྲོང་
འདབས་ཀྱི་ཞིང་གི་སྣང་མའི་བར་ནས་ཐང་ཉལ་བྱེད་དུས། རབ་བརྟན་ཟེར་བའི་གྲོང་
ཚོའི་ནང་གི་ཕོ་གསར་རྫིག་ཤོས་དེ་གངས་དཀར་གཡུ་སྒྲོན་སྐྱོང་གི་ལབ་ཙེ་ཡི་པག་ཏུ་
158



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཡིབ་ནས་ལག་ཏུ་རྒྱང་ཤེལ་བཟུང་སྟེ་ཁོ་གཉིས་ལ་ལྐོག་ལྟ་བྱེད་བཞིན་ཡོད་སྲིད། གསལ་
སྒྲོན་གྱི་གདོང་པ་ཡང་ཚ་ལམ་ལམ་དུ་གྱུར། །
དེ་ལྟར་ལུང་པའི་ཕུ་བསྙེགས་ནས་ཡུད་ཙམ་འགྲོ་དུས་གསལ་སྒྲོན་གྱིས་མར་ནང་
ཐུབ་བསྟན་དར་རྒྱས་གླིང་གི་གསེར་གྱི་རྒྱ་ཕིབས་དེ་མཐོང་།
ཉིན་དེར་མར་ནང་དགོན་གྱི་གྲྭ་བ་བགྲེས་སོང་མཁྱེན་རབ་ཀྱིས་གསལ་སྒྲོན་གྱི་ཕྲུ་
གུའི་མིང་ལ་འོད་ཟེར་རྡོ་རྗེ་ཞེས་བཏགས་སོང་།
གྲྭ་ཤག་གི་ནང་དུ་ལྕགས་ཐབ་བཙུགས་ནས་ཨོང་བ་སྐམ་པོའི་མེ་ལྕེ་འུར་འུར་དུ་
འབར་བཞིན་ཡོད་པས་དྲོད་ལམ་ལམ་བྱེད་ཅིང་། གསལ་སྒྲོན་ལ་རྔུལ་ཆུ་ཡང་ཐོན་བྱུང་།
མོས་སློག་པའི་ཕྲག་ཤ་ཕུད་ནས་རུམ་ནས་ཕྲུ་གུ་ཕྱིར་བླངས་པ་ན། ཕྲུ་གུས་སྐད་བཏོན་
ནས་ངུ་སྐད་སྒྲོག་བྱུང་། །
ཧ་ཧ་ཧ། ཕྲུ་གུ་ངའི་མདུན་དུ་འཁྱེར་ཤོག་དང་།” ཚ་ཐབ་ཐོག་དཀྱིལ་ཀྲུང་དུ་
བཞུགས་པའི་ཨ་ཁུ་མཁྱེན་རབ་བྱམས་བརྩེ་ཆེན་པོས་གད་མོ་ལྷུག་པོར་དགོད་པ་དང་
ལག་གི་ཕྲེང་བ་གསོམ་པའི་མདུན་ཅོག་ཚི་སྟུག་མ་དེའི་ཐོག་བཞག་ཅིང་། ཆོས་དཔེ་
མཐུག་པོ་དེ་སྐྱོར་མཚམས་བཞག་སྟེ་གམ་གྱི་བན་ཕྲུག་ལ་ལག་བརྡ་བྱས།
བན་ཕྲུག་གིས་གསལ་སྒྲོན་གྱི་པང་ནས་ཕྲུ་གུ་རློན་ནུ་དེ་སེམས་ཆུང་གིས་ཡར་
བཀྱགས་ཏེ་ཨ་ཁུ་མཁྱེན་རབ་ཀྱི་ཉེ་སར་བཅར། “སེམས་ཆུང་བྱོས་ཨང་། སྙིང་རེ་རྗེ་ཨང་།
མི་ཟེར་བ་དེ་འདི་ལྟར་རེད། ཆུང་ཆུང་འབུ་འདྲ་པོ་འདི་འདྲ་ཞིག་ནས་ཆེན་པོ་མི་རུ་
ཆགས་དགོས་པ་རེད། ཕ་མ་ཟེར་བ་འདི་འདྲ་དྲིན་ཆེན་རེད་ཨང་།” ཨ་ཁུ་མཁྱེན་རབ་
ཀྱིས་ཕྲུ་གུ་རློན་ནུ་དེར་ཞལ་འཛུམ་ལྷུག་ལྷུག་གིས་ལྟ་ཞིང་དེ་ནས་མདུན་ཅོག་སྒང་གི་
ཕྲེང་བ་དེ་ཡར་བླངས་ནས་ཕྲུ་གུའི་ཐོད་པར་རེག་ཙམ་རེག་ཙམ་བྱས། ཡང་ངག་ནས་“བུ་
ཆུང་ཚེ་རིང་ལོ་བརྒྱ་ཤོག བཀྲ་ཤིས་དོན་གྲུབ་ཤོག ལྷ་བླ་མའི་ཐུགས་རྗེས་གཟིགས་པར་
159



པ} ཞ1
གཡུ་དྲུག་དཀར་དཔེ་ཚོགས།
ཤོག”ཅེས་གསོལ་འདེབས་དང་ཁ་གཡང་སྒྲོག
སྐབས་དེར། གསལ་སྒྲོན་ལ་ཨེན་ཙམ་མིན་ན་མིག་ཆུ་ཤོར་སོང་། རྒྱུ་མཚན་ཅི་ཡིན་
མི་ཤེས་མོད། མོ་འཇིག་རྟེན་འཁོར་བའི་ཟིང་ཟིང་དང་རིང་དུ་བྲལ་བའི་གྲྭ་ཤག་འདིར་
སླེབས་པ་དང་། བརྩེ་བའི་འཛུམ་ཞལ་ལྷུག་པོར་མངོན་པའི་གྲྭ་རྒན་ལོ་ལོན་དེས་རང་གི་
བུ་ཆུང་ལ་དེ་ལྟར་བྱམས་བརྩེ་བ་ཆེན་པོས་ཁ་གཡང་འབོད་པ་མཐོང་བ་ན། སེམས་ཀྱི་
གཏིང་མཐའ་ཞིག་ནས་སྐྱོམ་འགུལ་ཆེན་པོ་ཞིག་ཐེབས་པ་དང་། མ་ཁར་སོ་བཏབ་ནས་
བསྲན་ཙམ་མ་བྱས་པ་ཡིན་ན་མིག་ཀོང་ནང་འཁྱིལ་བའི་མཆི་མའི་དོག་པ་སིལ་བར་
འཐོར་ལ་ཁད་བྱས་སོང་།
“ཅི་འདྲའི་ཕྲུ་གུ་སྙིང་རྗེ་མོ་ཞིག་རེད་ཨང་། འདིའི་སྐྱེས་པ་སྔོན་ན་གྲྭ་བ་ཞིག་ཡིན་པ་
འདྲ། ལྟོས་དང་། ངའི་ཕྲེང་བ་ལ་ལག་པ་འཆང་ཡོང་ཀི” གྲྭ་རྒན་མཁྱེན་རབ་ཀྱིས་གསལ་
སྒྲོན་གྱི་ཕྲུ་གུ་ལ་རྩེར་མོ་རྩེར་འཇུག་ཅིང་། ཕྲུ་གུ་རློན་ནུ་དེ་ཡང་ངུ་མཚམས་བཞག་ནས་
གྲྭ་རྒན་གྱིས་ཁོས་མིག་མདུན་དུ་ཕར་གཡུགས་ཚུར་གཡུགས་བྱེད་པའི་ཕྲེང་བའི་ཕྱོགས་
སུ་ལག་པ་སྲིང་ཙམ་བྱེད།
“ཕྲུ་གུའི་མིང་ལ་འོད་ཟེར་རྡོ་རྗེ་རུ་བཏགས་པ་ཡིན།” གྲྭ་རྒན་མཁྱེན་རབ་ཀྱིས་དེ་ལྟར་
ཕྲུ་གུར་མིང་བཏགས་བྱུང་བ་དང”ངས་ད་སོ་མ་འདོན་མཚམས་བྱས་པའི་ཆོས་དཔེའི་ནང་།
འོད་ཟེར་བྱེ་བ་ཕྲག་བརྒྱར་བཀྱེས་པའི་སྐུ།།མི་འགྱུར་རྡོ་རྗེ་བཞིན་དུ་བརྟན་པར་ཤོག །
ཅེས་འཁོད་ཡོད་པས། ཁྱོད་ཀྱི་ཕྲུ་གུའི་མིང་ལ་འོད་ཟེར་རྡོ་རྗེ་ཞེས་བཏགས་པ་ཡིན”ཟེར།
ཕྱིས་སུ། མར་ནང་སྤྲུལ་བའི་སྐུ་ཡི《འཁྲུངས་རབས་དུང་གི་སྒྲ་དབྱངས》སུ་ཉིན་
དེའི་བྱུང་བ་འདི་ལྟར་འཁོད་ཡོད་དེ། འཁྲུངས་ནས་བདུན་ཕྲག་ཁ་ཤས་སོང་རྗེས་ཡུམ་
གྱིས་པང་དུ་བཏབ་སྟེ་མར་ནང་ཐུབ་བསྟན་དར་རྒྱས་གླིང་དུ་ཁྲུས་གསོལ་དང་མཚན་ཞུར་
བསྐྱོད་དུས། སྐྱེ་བ་སྔོན་མའི་བག་ཆགས་དེ་མ་ཐག་སད་པ་དང་། སྔོན་གནས་རྗེས་དྲན་གྱི་
160



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཚུལ་དུ་རང་གི་སྐུ་ཚེ་སྔོན་མའི་ཞབས་གཡོག་གྲྭ་རྒན་མཁྱེན་རབ་ངོ་ཤེས་ནས་ངུ་མཚམས་
བཅད་ཅིང་ཕྱག་ཕྲེང་འཆང་ནས་མ་ལྷོད། དེ་བས་ལས་འབྲས་རྣམ་པར་སྨིན་པའི་མཐུ་
ཡིས་མཚན་ལ་ཡང་ཡུམ་གྱི་མངལ་དུ་འཁོར་སྐབས་འོད་ཟེར་བྱེ་བ་ཕྲག་བརྒྱར་བཀྱེས་
པའི་རྨི་ལམ་བཏང་བ་བཞིན་འོད་ཟེར་རྡོ་རྗེ་རུ་གསོལ་བ་དང་། གྲིབ་སེལ་གྱི་ཁྲུས་བགྱིད་
ཅིང་གསུང་རབ་དབུ་རུ་བཞག་སྟེ་བྱིན་གྱིས་བརླབས། དེ་མིན་ཡུམ་ལ་ཕྲུ་གུར་གཙང་སྦྲ་
དང་བདག་སྐྱོང་གངས་ལེགས་བྱེད་དགོས་པའི་ཁ་ཏ་གནང་། ཞེས་འཁོད་ཡོད།
ཉིན་དེར། གསལ་སྒྲོན་གྱིས་ཨ་ཁུ་མཁྱེན་རབ་ལ་ཕྱག་གསུམ་འཚལ་ཞིང་གྱེས་ཕྱག་
ཞུ་དུས། ལོ་བདུན་ཅུར་སོན་ལ་ཉེ་བའི་གྲྭ་རྒན་དེས་མོར ”གསལ་སྒྲོན། ཕྲུ་གུའི་ཕ་ཡི་
གནས་ཚུལ་ངའི་གོ་ཐོས་བྱུང་ཡོད། སེམས་པ་མ་སྐྱོ། ད་ནི་རང་གི་ཤ་ལས་མཆེད་པའི་བུ་
ཕྲུག་ལ་བདག་སྐྱོང་ཡག་པོ་བྱོས་དང་། སྐྱེ་བ་སྔོན་མའི་ལན་ཆགས་དག་འགྲོ་ཟེར།
གསལ་སྒྲོན་གྱིས་དེ་ལྟར་བཤད་པ་ཐོས་རྗེས་ཕྱིར་ཐོན་མཚམས་བཞག་ནས “ཨ་ཁུ།
ཁྱེད་ལ་སྐུ་ངལ་བཟོ་དགོས་བྱུང་སོང་། ཕྲུ་གུའི་ཕ་ཕྱིར་ལ་འཁོར་མིན་དེར་མོ་ལུང་ཞིག་
བསྐྱོན་རོགས་ཞེས་ཞུ་བ་ཕུལ། །
ལོ་དེར། མར་ནང་དགོན་པའི་ཨ་ཁུ་མཁྱེན་རབ་ཀྱིས་ཕྱག་གི་ཕྲེང་བ་དེ་མཛུབ་
བར་ནས་ཡར་ཉུག་མར་ཉུག་མང་ཙམ་བྱས། ཡང་ཕྲེང་བ་རུབ་རུབ་བཟོས་ནས་ཐོད་པར་
བཞག་སྟེ་ངག་ནས་གསོལ་འདེབས་མང་ཙམ་བྱས། ཕྲེང་རྡོག་དེ་དག་ལ་སྨིན་མ་སྡུད་
བཞིན་ཡུད་ཙམ་ལ་གཟིགས། དེ་ནས་མོ་ལུང་དུ་ཁོ་རང་དུས་ནམ་ཞིག་ལ་ཕྱིར་འཁོར་
ནས་ཕ་བུ་ལྷན་འཛོམས་བྱུང་ངེས་པ་བབས་འདུག་ཟེར། སྐད་ཆ་དེ་ཐོས་དུས་གསལ་སྒྲོན་
གྱི་ཡིད་དུ་སྤྲོ་བའི་ཚོར་བ་དྲོན་མོ་ཞིག་རྒྱས་ཡོང་། ཡིན་ན་ཡང་ཨ་ཁུ་མཁྱེན་རབ་ཀྱིས་
ཐོད་པར་གཉེར་མདུད་ཟབ་མོ་ཞིག་བརྒྱབ་སྟེ་མོ་ལུང་ལ་གཟིགས་བཞིན”སྒུག་ཐག་ཅུང་
རིང་པོ་ཡོད་ས་རེད་ཨང”ཟེར།
161



གཡུ་དྲུག་དཀར་དཔེ་ཚོགས།
བདུན་པ།
ཕྱིས་སུ། ཐང་ལ་འོད་ཟེར་རྡོ་རྗེ་མར་ནང་གྲོང་ཚོ་ནས་རིམ་གྱིས་འཚར་ལོངས་བྱུང༌།
ཐང་ལ་ཟེར་བ་ནི་མར་ནང་གྲོང་ཚོའི་ཡུལ་སྐད་དུ་ཕ་སུ་ཡིན་མི་ཤེས་པའི་ཕྲུ་གུའི་འབོད་
མིང་རེད། མར་ནང་གྲོང་ཚོའི་མི་རྣམས་ཀྱིས་འོད་ཟེར་རྡོ་རྗེའི་མིང་གི་མདུན་དུ་ཐང་ལ་
ཞེས་སྦྱར་ནས་ཁོ་ཕྲུ་གུ་གཞན་དང་མི་འདྲ་བའི་ནང་དོན་མཚོན་པར་བྱེད། འོན་ཀྱང་
འབོད་མིང་དེ་འོད་ཟེར་རྡོ་རྗེའི་ཉེ་འབྲེལ་གྱི་མདུན་ནས་ནམ་ཡང་འབོད་མི་སྲིད་ཅིང་།
ལྷག་པར་བུ་མོ་གསལ་སྒྲོན་གྱི་གོ་ས་ནས་འབོད་མི་སྲིད། དེ་ནི་མར་ནང་གྲོང་གི་མི་རྣམས་
ཀྱིས་ཕན་ཚུན་ལ་སྐད་ཆ་ཤབ་ཤུབ་རྗོད་སྐབས་བེད་སྤྱོད་བྱེད་པའི་ཐ་སྙད་ཅིག་ཡིན་པ་
དང༌། ཐ་སྙད་དེའི་ནང་དུ་མཐོང་ཆུང་དང་ཁྱད་གསོད་ཀྱི་ནང་དོན་ཞིག་ཆུ་ནང་དུ་ཚྭ་
བཞིན་འདྲེས་ཡོད། གསལ་སྒྲོན་གྱིས་ལོ་དེ་དག་ཏུ་རང་གི་བུ་ཆུང་ལ་མར་ནང་གྲོང་གི་
མི་རྣམས་ཀྱིས་དེ་ལྟར་འབོད་པ་ཐོས་ཚེ། ཚོར་སྣང་དུ་ཚྭ་ཆུ་ཁམ་གང་བཏུངས་པ་བཞིན་
སེམས་ཁམས་སྐྱིད་པོ་ཞིག་གཏན་ནས་བྱུང་མ་མྱོང་།
ཡིན་ན་ཡང་། བསམ་མེད་ཀྱི་ཕྲུ་གུ་འོད་ཟེར་རྡོ་རྗེས་གནས་ཚུལ་དེ་རིགས་གཏན་
ནས་ཧ་མི་གོ ཁོ་རང་གསལ་སྒྲོན་གྱི་ནང་མི་ཀུན་གྱི་གཅེས་སྐྱོང་འོག་ནས་རིམ་གྱིས་
གོག་ནུར་གྱིས་བགྲོད་ཅིང་། དེ་ནས་ཡར་ལངས་ཏེ་འཁྱར་མ་འཁྱོར་གྱིས་གོམ་པ་ཡང་སྤོ་
ཐུབ་སོང་། གསལ་སྒྲོན་གྱི་ཕ་རྒན་བློ་བཟང་རང་གི་ཚ་བོ་དེ་ལ་ཞེ་འདང་ཧ་ཅང་ཆེ། ཁོས་
གདོང་གི་སྨ་ར་རྩུབ་མོས་ཕྲུ་གུའི་འགྲམ་པར་གཙུབ་བཞིན“ངའི་ཚ་བོ། ངའི་ཚ་བོ་”ཞེས་
རྣམ་ཀུན་པང་དུ་བཏབ་ནས་མར་ནང་གྲོང་ཚོའི་སྲང་ལམ་ནས་ཡར་འགྲོ་མར་འགྲོ་བྱེད།
ལོ་དེ་དག་ལ་མར་ནང་གྲོང་ཚོའི་མི་རྣམས་ཀྱིས་ཨ་ཁུ་བློ་བཟང་དང་ཁོའི་ཚ་བོ་ཐང་ལ་
འོད་ཟེར་རྡོ་རྗེ་གཉིས་དེ་ལྟར་བདེ་སྐྱིད་ཀྱིས་འགྲོ་བ་མཐོང་བ་དང༌། མཚམས་ཤིག་ལ་
162



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
གྱི
ཕྲུ་གུ་དེ་གོམ་ཁ་ཐུབ་ནས་མར་ནང་གྲོང་ཚོའི་སྲང་མདོ་ནས་ཡར་རྒྱུག་མར་རྒྱུག་བྱེད་པ་
མཐོང་བ་ན། གཞི་ནས་ལོ་ཟླ་ཟེར་བའི་གཟུགས་མེད་ཀྱི་དུས་ཚོད་དེ་ཤེས་མེད་ཚོར་མེད་
དུ་རྒྱང་ལ་བྱེར་ཚར་བ་རྟོགས།
“ཐང་ལ་དེ་ཡང་ཆེན་པོ་དེ་འདྲ་ཆགས་འདུག་པས། ལོ་འདི་ཇི་ལྟར་ཤོར་བ་ཡང་
མི་ཤེས་ཨང་།“གྲོང་ཚོའི་མ་ཎི་ཁང་གི་མདུན་དུ་ཉི་མར་ལྡེ་བའི་རྒད་པོ་རྒད་མོ་དེ་དག་
གིས་དེ་ལྟར་ཟེར། རེད་ཨང་། ལོ་ཟླ་ཟེར་བའི་དུས་ཚོད་དེ་ད་ནི་ཁོ་ཚོའི་སྐྲ་དཀར་དུ་ལྷུང་
ཞིང་ཁོ་ཚོའི་རྒས་གཉེར་དུ་བབས་འདུག ལོ་ཟླ་ཟེར་བའི་དུས་ཚོད་དེ་ཁོ་ཚོའི་ལག་ཏུ་
མཚམས་མེད་དུ་འཁོར་བའི་མ་ཎི་འཁོར་ལོ་དང་མཚུངས་པར་ཏོག་ཙམ་ཡང་མི་སྡོད་
པར་མདུན་དུ་འགྲོ་བཞིན་འདུག
“ཐང་ལ་དེ་སྙན་གྲགས་ཚང་གི་མི་རྒྱུད་དང་ཅི་འདྲའི་འདྲ་ཨང་།” ཨ་མ་རི་མོས་ཁ་
ནས་མ་ཎི་འདོན་མཚམས་བཞག་སྟེ་དེ་ལྟར་སྐད་ཤུགས་ཆུང་ངུས་བཤད། །
''དེར་ཐང་ལ་ཟེར་རྒྱུ་ཅི་ཡོད། ཕ་རྒྱ་གར་ཆོས་ཀྱི་ཞིང་ཁམས་ན་ཡོད།” རྒད་པོ་རྒད་མོ་
དེ་དག་གིས་ཨ་མ་ཐར་མོ་ནམ་ཞིག་ལ་ཁོ་ཚོའི་འགྲམ་དུ་སླེབས་པ་མ་རྟོགས་ཤིང་། སྐད་དེ་
གོ་དུས་ཐར་མོ་སྔ་མོ་ནས་ཁོ་ཚོའི་ཉེ་འགྲམ་དུ་འགྲེང་འདུག་པར་གཞི་ནས་དོ་སྣང་བྱུང་།
ཁོ་ཚང་གི་ཁྱི་རྒན་རྒྱ་ལི་དེ་ཡང་སྒྱིད་ལུག་གིས་མོའི་འགྲམ་དུ་ཙོག་པུར་བསྡད་ཡོད་པ་
མཐོང་།
མར་ནང་གྲོང་ཚོའི་མ་ཎི་ཁང་གི་མདུན་དུ་ཉི་མར་ལྡེ་མཁན་གྱི་མི་དེ་དག་དེ་མ་ཐག་
དལ་ཅག་གེར་གྱུར་སོང་།
“ཐར་མོ། བུའི་སྐད་ཆ་འདྲ་གོ་སོང་ངམ། དངོས་གནས་བསོད་ནམས་ཆེན་པོ་རེད་
ཨང་། ཨ་མ་རི་མོས་སྐད་མགོ་ཅུང་མཐོ་རུ་བཏང་བ་དང་། དེ་ནས་སྐད་ཆ་དབྱངས་སུ་
བཀུག་སྟེ་ཡིད་སྨོན་གྱི་གདངས་ཤིག་འདྲེས་ནས་ཚིག་མགོ་དེ་ལྟར་བསྒྱུར་བ་དང་ང་ཚོ་
163



གཡུ་དྲུག་དཀར་དཔེ་ཚོགས།
བསོད་ནམས་དམན་པ་དག་གིས་ནི་སྟོད་རྒྱ་གར་ཆོས་ཀྱི་ཞིང་ཁམས་འགྲིམ་རྒྱུ་ཕར་ཞོག
ལྷ་སའི་ཇོ་བའི་གསེར་ཞལ་ཡང་མཇལ་བའི་སྐལ་བ་མེད”ཟེར།
“ཁེ་ཉིན་རྒྱ་གར་ནས་ཡོང་བའི་ཚོང་བ་ཞིག་གིས་ངའི་བུ་རྒྱ་གར་རྡོ་རྗེ་གདན་ན་
ཆོས་མཇལ་ཞུ་བཞིན་ཡོད་པ་མཐོང་བྱུང་ཟེར་ཀི ''ཨ་མ་ཐར་མོས་དེ་ལྟར་རྫུན་བཤད་
པ་དང་། སྐད་ཆ་དེས་ཉི་མར་ལྡེ་བའི་རྒད་པོ་རྒད་མོ་དེ་དག་གི་ཁྲོད་དུ་དེ་མ་ཐག་སྐྱོམ་
འགུལ་མི་ཆུང་བ་ཞིག་ཐེབས་སོང་བ་དང་། ཀུན་གྱིས་ཕྲེང་བ་ཐོད་པར་བཞག་ནས་གསོལ་
འདེབས་བྱེད་བཞིན“བསོད་ནམས་ཆེ་ཨང་། བསོད་ནམས་ཆེ”ཟེར།
དེ་དུས་ཐང་ལ་འོད་ཟེར་རྡོ་རྗེས་ཕྲུ་གུ་ཁ་ཤས་ཀྱི་སྣེ་ཁྲིད་དེ་མར་ནང་གྲོང་ཚོའི་སྲང་
མདོ་ནས་ཡར་དབུགས་ཧལ་ཧལ་དང་འུར་ཆིལ་ཆིལ་གྱིས་རྒྱུགས་ཡོང་བ་དང་། རྒན་རྒོན་
དག་གི་ཉེ་འགྲམ་དུ་སླེབས་རྗེས་མགྲིན་གཅིག་ཏུ།
“རྒྱ་ལོ་རྒྱ་ལོ་ཚེས་ལ་ཁད།
ཚོད་མ་ཀུན་ཏུར་ཟ་ལ་ཁད།
རྒད་པོ་རྒད་མོ་ཤི་ལ་ཁད།”ཅེས་སྒྲོག ངང་ཚུལ་དེ་འདྲ་མཐོང་སྐབས་ཉི་མར་ལྡེ་
བའི་ལོ་ཟླའི་ཁུར་གྱིས་ནོན་པའི་རྒད་པོ་རྒད་མོ་དེ་དག་གིས་ཞལ་འཛུམ་ལྷུག་པོར་གྲོལ་
བཞིན་“འོད་ཟེར་རྡོ་རྗེ་ད་ནི་ཉིན་རེ་ནས་ཉིན་རེར་པྲ་ཆལ་དུ་འགྱུར་བཞིན་འདུག་ཨང་།།
ཟེར། ཨ་མ་ཐར་མོ་ཉེ་སར་ཡོད་པས་ཁོ་ཚོ་སུས་ཀྱང་འོད་ཟེར་རྡོ་རྗེའི་མིང་གི་མདུན་དུ་
ཐང་ལ་ཞེས་འབོད་མཁན་མ་བྱུང་།
“འོད་ཟེར་རྡོ་རྗེ། ལོ་ལོན་ཚོར་དེ་ལྟར་བཤད་ན་བསོད་ནམས་ཟད་འགྲོ་བ་རེད།" ཨ་མ་
ཐར་མོས་དེ་ལྟར་རང་གི་ཚ་བོ་དེ་ཚུར་འཐེན་པ་དང་རྐུབ་ལ་ཐལ་ལྕག་གིས་གཅིག་གཞུས།
ཡིན་ན་ཡང་། ཕྲུ་གུ་དེས་འཕག་འཚག་རྒྱག་བཞིན་མོའི་གདོང་ལ་མཆིལ་མ་ཞིག་བཏབ་
པ་དང་། “ཐར་མོ་ཁ་ཆེ་མ”ཞེས་སྡིག་དམོད་བྱས་བྱུང་།
164



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
)
ལོ་དེར། ཐང་ལ་འོད་ཟེར་རྡོ་རྗེ་ལོ་ལྔར་སོན་ཡོད། ཕྲུ་གུ་དེ་ནར་སོན་པ་དང་བསྟུན་
ནས་རིམ་གྱིས་མར་ནང་གྲོང་གི་ཕྲུ་གུ་ཆེས་པྲ་ཆལ་དང་ཆེས་མ་རབས་ཅན་དུ་གྱུར།
གསལ་སྒྲོན་ཁྱིམ་ཚང་གང་བོའི་གཅེས་སྐྱོང་ཐོབ་པས་ཕྲུ་གུ་དེ་སུ་ལ་ཡང་མི་ཞེད་པའི་རྒོད་
པོ་ཐུར་མེད་ཅིག་ཏུ་གྱུར་པ་དང་། མཚམས་རེར་ཨ་ཁུ་བློ་བཟང་གིས་གདོང་བ་ནག་རོག་
གེར་བསྒྱུར་བ་དང་། སྨིན་མ་སྟུག་པོ་དེ་ཡར་འཛིང་ཙམ་བྱེད་བཞིན་ཕྲུ་གུར་སྐད་འདྲག་
གིས་ཞེད་སྣང་བསྐུལ་ན་ཡང་། ཐང་ལ་འོད་ཟེར་རྡོ་རྗེའི་ངུ་སྐད་ཐོས་རྗེས་དེ་མ་ཐག་གདོང་
ལ་འཛུམ་གཉེར་བསྡུས་ནས་ཨ་མྱེས་ཀྱིས་ཁྱོད་ལ་ཀུ་རེ་བརྩེས་པ་ཡིན”ཞེས་ངུ་ཁ་ལེན་
ཅི་ཐུབ་བྱེད། ཚུལ་དེ་འདྲ་མཐོང་ཚེ་གསལ་སྒྲོན་གྱིས་རང་གི་ཕ་རྒན་ལ་“ཨ་ཕ། ཁྱོད་ཀྱིས་
ཁོ་གཅེས་ལངས་སུ་མ་གཏོང་ཨང་ཞེས་བཤད་ན་ཡང་། ཨ་ཁུ་བློ་བཟང་གིས”ཆུང་དུས་ཇི་
ལྟར་པྲ་ཆལ་ཡིན་ན། ཆེན་པོ་ཆགས་ན་དེ་ལྟར་བུ་རབས་ཤིག་འཁྱོངས་ངེས”ཟེར།
ལོ་དེར། ཁོའི་ཨ་མ་ཐར་མོས་རང་གི་ཚ་བོས་རང་ལ་དེ་ལྟར་སྡིགས་དམོད་བྱེད་པ་
ཐོས་རྗེས། ཡང་བསྐྱར་ཕྲུ་གུ་དེའི་རྐུབ་ལ་ཐལ་ལྕག་ཚ་ཐག་ཆོད་པ་གཅིག་གཞུས་སོང་།
ཕྲུ་གུ་དེས་ནི་དེ་མ་ཐག་སྐད་ཤུགས་ཆེན་པོས་ངུ་སྐད་བཏོན་བྱུང་བ་དང་། སྲན་མ་མ་ཆོད་
པར་ཡོས་ཟེར་བ་ལྟར་ཕར་ཕྱིན་ཏེ་ཨ་མ་ཐར་མོའི་འགྲམ་ན་ཙོག་པུར་སྡོད་པའི་ཁྱི་རྒན་རྒྱ་
ལི་དེར་ཤུགས་ཀྱིས་རྡོག་ཐོ་ཞིག་གཞུས་སོང་།
བོད་ལ་གཏམ་དཔེ་ཞིག་ཡོད་པར“ཁྱི་རྒྱལ་པོ་གཉིས་ལ་བློ་མ་གཏོད”ཅེས་བཤད་
ཡོད། དེ་ནི་བདེན་པའི་ལེགས་བཤད་ཅིག་ཅིས་ཀྱང་ཡིན་ངེས། ཉིན་དེར་རྣམ་ཀུན་མགོ་
སྒུར་སྒུར་དང་ལྕེ་ནར་ནར་གྱིས་ཨ་མ་ཐར་མོའི་ཕྱི་རྗེས་སུ་འབྲངས་ནས་འགྲོ་བའི་ཁྱི་རྒན་
ཧོན་ལོག་དེ་གློ་བུར་དུ་ཁྲོས་ཏེ་ཐང་ལ་འོད་ཟེར་རྡོ་རྗེ་ཡི་ལུས་ཐོག་ཏུ་མཆོངས་ནས་ཕྲུ་གུ་
དེ་སྡེར་འོག་དང་མཆེ་འོག་ཏུ་དྲངས་སོང་། ཕྱིས་ཀྱི་སྤྲུལ་སྐུའི《འཁྲུངས་རབས་དུང་གི་སྒྲ་
དབྱངས》སུ་ཉིན་དེའི་བྱུང་བ་འདི་ལྟར་འཁོད་ཡོད་དེ། ཁོང་ཆུང་ངུའི་སྐབས་ནས་བཟུང་
165



གཡུ་དྲུག་དཀར་དཔེ་ཚོགས།
སོ་སྐྱེས་ཕལ་བའི་བརྟུལ་ཞུགས་ལས་ཡོངས་སུ་འདའ་ཞིང་ཀུན་དང་མི་མཐུན་པའི་སྤྱོད་
ལམ་ངོ་མཚར་ཅན་མང་པོ་བསྟན་མྱོང་ཡོད། དེ་ཡང་ཉིན་ཞིག་འབྲོག་ཁྱི་ལ་བོ་ཞིག་གི་ཁ་
ལ་ཤོར་ནས་མཆེ་བར་ནས་ཧྲག་ལྡོད་བྱས་པ་དང་སྡེར་མོ་རྣོན་པོས་ཇི་ལྟར་སྣོག་ཀྱང་། མི་
འགྱུར་རྡོ་རྗེ་སྐུ་ལ་རྨ་ཤུལ་སོགས་གནོད་སྐྱོན་སྤུ་ཙམ་ཡང་མ་བྱུང་བས། དེར་ཡོད་ཀུན་ཧ་
ལས་ངོ་མཚར་བར་བྱས་སོང་སྐད། ཅེས་ཟེར། ཉིན་དེར། མ་ཎི་ཁང་གི་མདུན་དུ་ཉི་མར་ལྡེ་
བཞིན་ཡོད་པའི་བགྲེས་སོང་དེ་དག་གིས་ཚུལ་དེ་འདྲ་མཐོང་བ་ན། ཧ་ལས་ངོ་མཚར་རྒྱུ་
ཕར་ཞོག ཀུན་པོས་འཚབ་འཚུབ་ཀྱིས་ལག་ལ་གང་ཐོབ་ཀྱིས་ཁྱི་རྒན་སྨྱོན་པ་དེར་རྒྱག་
ཅི་ཐུབ་བྱས་པ་དང་། ཁ་ཤས་ཤིག་གིས་ལག་གི་ཕྲེང་བ་དང་མ་ཎི་འཁོར་ལོས་ཀྱང་ཁྱི་རྒན་
དེར་བརྒྱབ། ཨ་མ་ཐར་མོ་ནི་དངངས་འཚབ་དང་བཅས་ཁྱི་རྒན་ལ་རྡོག་ཐོས་རྒྱག་བཞིན་
འོད་ཟེར་རྡོ་རྗེ་ཚུར་ཡང་ཡང་འཐེན། །
དེ་ལྟར་ཅང་མ་འགོར་བར་ཁྱི་རྒན་ཧོན་ལོག་དེས་གཞི་ནས་འོད་ཟེར་རྡོ་རྗེ་ཁ་ནང་
ནས་ལྷོད་ཅིང་རྔ་མ་རྐུབ་ལ་འཇུག་བཞིན་ཕར་བྲོས་སོང་། ལས་ཡག་པ་ཞིག་ནི་ཁྱི་རྒན་
དེའི་ཁ་ནང་གི་སོ་ལྷུང་ནས་རེ་གཉིས་ཙམ་ལས་མེད་པས། འོད་ཟེར་རྡོ་རྗེ་ལ་ཕྱིས་སུ་ཁོང་
གི་འཁྲུངས་རབས་སུ་འཁོད་པ་ནང་བཞིན་རྨ་ཤུལ་ཅི་ཡང་བཟོས་མི་འདུག དེ་ལས་ལྡོག་
སྟེ་སྡེར་ཤུལ་ཞིག་ཁོའི་ལག་པའི་ཕྱི་ངོས་སུ་ཕབ་འདུག་པ་དང་། དེ་ནས་ཁྲག་ཅུང་ཙམ་
འཛུམ་ཡོང་།
ལོ་དེར། ཕྲུ་གུ་ཁ་ཤས་བྱ་འཕུར་བ་ནང་བཞིན་ཨ་ཁུ་བློ་བཟང་ཚང་དུ་རྒྱུགས་ནས་
“འོད་ཟེར་རྡོ་རྗེ་ཁྱི་ཡི་ཁ་ནང་དུ་ཤོར་སོང༌།”ཞེས་བརྡ་སྤྲད། ཡང་ཕྲུ་གུ་ཁ་ཤས་གློག་འཁྱུག་
པ་ནང་བཞིན་ཨ་ཁུ་སྙན་གྲགས་ཚང་དུ་རྒྱུགས་ནས“ཁྱོད་ཚང་གི་ཁྱི་ཡིས་ཕྲུ་གུ་ཞིག་
འཆོས་སོང་།”ཞེས་བརྡ་སྤྲད།
166



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གྱི
ང
བརྒྱད་པ།
ཕྱིས་ཀྱི་སྤྲུལ་སྐུའི《འཁྲུངས་རབས་དུང་གི་སྒྲ་དབྱངས》སུ་མི་ཚང་གཉིས་ཀྱི་བར་
དུ་ཉིན་དེར་ཁོང་ཁྱི་ཡི་སྡེར་འོག་ཏུ་ཤོར་བ་རྒྱུ་རྐྱེན་དུ་བྱས་ནས་ཛ་དྲག་གི་རྩོད་གླེང་ཤོར་
བའི་སྐོར་གྱི་གནས་ཚུལ་ཅི་ཡང་འཁོད་མི་འདུག ཉིན་དེར་སྔོན་ཆད་མནའ་བཅད་ཡིན་
ཞེས་མཛའ་ཉེ་ཆེན་པོ་ཡོད་པའི་མི་ཚང་དེ་གཉིས་ཀྱི་ནང་མི་རྣམས་དེ་ལྟར་མར་ནང་སྲུང་
མདོའི་མ་ཎི་ཁང་གི་མདུན་དུ་བྲེལ་འཚུབ་ཀྱིས་རྒྱུགས་ཡོང་དུས། ཚང་མས་ཐོག་མར་འོད་
ཟེར་རྡོ་རྗེ་ཡི་སྐྱེ་ཡ་བའི་ངུ་སྐད་དེ་ཐོས།
“ཐར་མོ་ཁ་ཆེ་མ། ད་ནི་ཁྱི་བཏང་ནས་མི་ཡང་གསོད་རྩིས་བྱེད་རྒྱུ་རེད་ལ། ཨ་ཁུ་བློ་
བཟང་གིས་གདོང་བ་ནག་རོག་གེར་སྨིན་མ་སྟུག་པོ་དེ་འཛིང་འཛིང་བྱེད་བཞིན་དེ་ལྟར་
སྡིགས་དམོད་བྱས་བྱུང་།
“བློ་བཟང་ཁྱི་རྒན། ཁྱོད་ཁྱི་སྨྱོན་ནད་ཀྱིས་བཟུང་བ་མིན་ན་མི་ལ་དེ་ལྟར་སྡིགས་
དམོད་མ་བྱེད། ཨ་ཁུ་སྙན་གྲགས་གདོང་ལ་བུད་ནས་དེ་ལྟར་ཕར་ཤོར།
ལོ་དེར། གསལ་སྒྲོན་སྐྱེས་ཁག་པོར་འཕྲད་ནས་ཁ་བའི་ནང་སྨན་ཁང་དུ་འདྲུད་པའི་
ལམ་ནས་མནའ་བཅད་དེ་གཉིས་ཁ་འཛིང་ལག་འཛིང་ཤོར་རྗེས། ལོ་དེ་འདྲ་མང་པོ་ཞིག་
གི་རིང་ལ་མི་ཚང་དེ་གཉིས་ཀྱི་འགྲོ་འོང་ཆད་ཅིང་། ཕན་ཚུན་བར་ལ་ཞེ་འཁོན་ཆེན་པོ་
ཞིག་བྱུང་ཡོད། །
"ངའི་བུ་ཁྲ་ཕྲུག་འདྲ་བོ་དེ་འདི་ལྟར་ས་མཐར་འཁྱམ་དོན་ནི། གསལ་སྒྲོན་ལན་པ་
ཡིན།་ ཨ་མ་ཐར་མོས་དེ་ལྟར་གྲོང་ཚོའི་ནང་དུ་ཡང་ཡང་སྒྲོག
ངའི་བུ་མོ་ལྷ་མོ་འདྲ་བོ་འདི་འདི་ལྟར་གོ་རྒས་སུ་ལུས་དོན་ནི། སྙན་གྲགས་ཚང་གི་
བུ་རུལ་དེ་ལན་པ་ཡིན།“ཨ་མ་བཟང་མོས་ཀྱང་ཐུག་ཚད་ལ་དེ་ལྟར་སྒྲོག་
167



གཡུ་དྲུག་དཀར་དཔེ་ཚོགས།
དེ་ལྟར་ཉིན་དེར་མི་ཚང་དེ་གཉིས་མར་ནང་གྲོང་ཚོའི་སྲང་མདོ་དེ་ནས་ཁ་འཛིང་
ལག་འཛིང་མང་ཙམ་བྱུང་བ་དང་། ལྟད་མོར་ལྟ་མཁན་དང་བར་འབྱེད་མཁན་གྱི་གྲོང་
མི་ཇེ་མང་ནས་ཇེ་མང་དུ་གྱུར་ཅིང་། ཡོད་ཚད་དེ་ལྟར་ཟིང་ཟིང་ལོང་ལོང་དུ་གྱུར་སོང་།
ཟིང་ལོང་གི་ཁྲོད་ནས་གསལ་སྒྲོན་གྱིས་བུ་ཆུང་འོད་ཟེར་རྡོ་རྗེ་པང་དུ་དམ་པོར་བསྡམས་
ནས་ངུ་སྐད་ཤོར་ཅིང་། པང་གི་ཕྲུ་གུ་དེ་ཡང་སྐྲག་དངངས་ཀྱིས་འདར་སིག་སིག་བྱེད།
སྲང་མདོའི་ཡུལ་སྡོང་ཆེན་པོ་དེའི་ཡལ་གར་བབས་ཡོད་པའི་འདབ་ཆགས་དེ་ཚོ་ཡང་
ཉིན་དེའི་ཟིང་ལོང་གིས་དཀྲོགས་ནས་ཕྱོགས་ཕྱོགས་སུ་འཕུར་སོང་། །
ཕྱིས་སུ། ཕན་ཚུན་ལ་རྨས་སྐྱོན་ཨེན་ཙམ་རེ་བྱུང་ཡོད་པའི་མི་ཚང་དེ་གཉིས་ཀྱི་ནང་
མི་དག་གྲོང་མིས་བར་བཤོལ་བ་བརྒྱུད་རང་རང་སར་ལོག་སོང་།
ཁྱིམ་ནང་ནས་ཨ་ཁུ་བློ་བཟང་གིས་གདོང་གི་ཁྲག་ཕར་འབྱིད་བཞིན་སྤོ་ཐོག་ནས་
གསལ་སྒྲོན་གྱི་སྒལ་གཞུང་དུ་དབྱུག་པས་ཁྲོག་སྒྲ་དང་བཅས་ཐེངས་ཁ་ཤས་གཞུས་པ་དང་།
དང་ཐོག་ཁྱོད་ཁྱི་ཕྲུག་དེའི་རྗེས་མ་འདེད་ཅེས་ཇི་ལྟར་བཀག་ཀྱང་མི་ཁོག ལོ་འདི་འདྲ་
མང་པོ་ཞིག་འགོར་སོང་། ཁྱི་ཕྲུག་དེ་ཕྱིར་སླེབས་སོང་ངམ། ཨ།”གསལ་སྒྲོན་གྱི་ཕུ་བོ་
འབྲུག་བྱམས་ཀྱིས་ཕ་རྒན་བཀག་ནས་བར་མ་བཤོལ་ཚེ། ཁོང་ཁྲོ་དང་ངོ་ཚས་རྒྱུད་ཡོངས་
སུ་བརླམས་ཡོད་པའི་ཕ་རྒན་བློ་བཟང་གིས་གསལ་སྒྲོན་དབྱུག་པའི་འོག་ནས་གསོད་པའི་
ཉེན་ཁ་འདུག
ཁྱོད་ཡུགས་ས་ཡིན་ནམ། ཁྱོད་རིགས་རུས་མི་གཙང་ངམ། ཁྱོད་རྐང་ལག་ཞ་བོ་ཡིན་
ནམ། ཨ།” ཕ་རྒན་བློ་བཟང་གིས་དེ་ལྟར་རང་གི་བུ་མོའི་ཐོག་ཏུ་ངར་ཤུགས་ཀྱིས་ཤོར་བ་
དང༌། “གོ་རྒས་སུ་ལུས་ན་ངོ་མི་ཚའམ། ཁྱོད་ཀྱིས་ད་དུང་ཁྱི་ཕྲུག་དེ་ལ་སྒུགས་སྡོད་དང་།
ཁྱོད་ངའི་ཁྱིམ་ནས་འདུག་ས་མེད”ཅེས་གཤེ་གཤེ་བཏང་བྱུང་།
ལོ་དེར། གསལ་སྒྲོན་གྱིས་རང་གི་དྲིན་ཆེན་ཕ་ལོས་རང་ལ་དེ་ལྟར་ངོ་མཚང་འབྲུ་བ་
168



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། །
ཐོས་སྐབས་སེམས་སུ་སྐྱོ་བའི་སྣང་བ་འགོག་མེད་དུ་སྐྱེས་བྱུང་། མོས་བུ་ཆུང་འོད་ཟེར་རྡོ་
རྗེ་པང་དུ་བསྡམས་ནས་སྐད་ཤུགས་ཆུང་ངུས་ངུ་ཞིང་བཤུམ་པ་དང་། སྐྱོ་གདུང་གིས་ཕྲག་
པ་གཉིས་ཀྱང་ལྷམ་ཙམ་ལྡེམ་ཙམ་བྱེད། །
སྔོན་ཆད་གྲོང་ཚོའི་ནང་ལྷ་ཡི་བུ་མོ་ནང་བཞིན་མཛེས་སྡུག་ཡི་གར་འོང་བར་བསྟོད་
པའི་བུ་མོ་གསལ་སྒྲོན་ལོ་དེ་དག་ཏུ་དེ་ལྟར་ཁྱིམ་ནས་གོ་རྒས་སུ་ལུས། འོད་ཟེར་རྡོ་རྗེ་སྐྱེས་
རྗེས་གྲོང་ཚོའི་ནང་གི་ཕོ་གསར་མང་པོ་ཞིག་གིས་མོར་དུང་བའི་སེམས་པ་བསྟན་མྱོང་
ལ། ཐག་ཉེ་རིང་གི་མི་ཚང་མང་པོ་ཞིག་གིས་ཀྱང་བར་བ་མངགས་ཏེ་གཉེན་སློང་དུ་ཡོང་།
ཡིན་ན་ཡང་། གསལ་སྒྲོན་གྱིས་དེ་དག་ཡོད་ཚད་ལ་མོས་མཐུན་གཏན་ནས་མ་བྱས། མོ་
དགོན་པའི་ཨ་ཁུ་མཁྱེན་རབ་ཀྱི་མོ་ལུང་དུ་བབས་པའི་སྐད་ཆ་དེར་ཡིད་ཆེས་ནས་བསྡད།
མོའི་སེམས་སུ་ཁོ་དུས་ནམ་ཞིག་ལ་ཁ་ཕྱིར་འཁོར་བ་ངེས་གཏན་ཡིན་སྙམ། ཁོ་ཕྱིར་ལོག་
ཡོང་བ་དུས་ཚོད་ཀྱི་སྔ་ཕྱི་ཙམ་ཡིན་པར་བསམ། ཡིན་ན་ཡང་། མོས་མོ་ལུང་དུ་བབས་
པའི་སྒུག་ཐག་ཅུང་རིང་པོ་ཡོད་པ་འདྲ་ཟེར་བའི་སྐད་ཆ་དེས་དུས་ཚོད་དེ་འདྲ་རིང་པོ་
ཞིག་མཚོན་ཡོད་པ་སེམས་ལ་མ་ཤར། ལོ་ཟླ་ཟེར་བ་ནི་བཞུར་འགྲོ་བའི་གཙང་བོ་ཞིག་
རེད། ལོ་ཟླ་ཟེར་བ་ནི་དུས་ཚོད་ཀྱི་ཡལ་ག་ནས་ཟགས་འགྲོ་བའི་ལོ་མ་ཞིག་རེད། ཤེས་
མེད་ཚོར་མེད་དུ་མི་ལོ་ཁ་ཤས་འཁྱུག་ཙམ་གྱིས་བཞུད་སོང་བ་དང་། འོད་ཟེར་རྡོ་རྗེ་ལོ་ལྔ་
ལ་སོན་ཞིང་། བུ་མོ་གསལ་སྒྲོན་མོ་ལོ་ཉི་ཤུ་རྩ་གསུམ་ཟིན།
གསལ་སྒྲོན་གྱིས་ལོ་དེ་དག་མར་གྲོང་འདབས་གྱི་གྲོ་ཞིང་གྲུ་བཞི་མ་དེར་ཡུར་མ་
ཡུར་དུས། མཚམས་རེར་ལོ་ཏོག་གི་གསེང་ནས་མགོ་བོ་ཡར་བཀྱགས་ཚེ། དེ་མ་ཐག་
མདུན་རི་གངས་དཀར་གཡུ་སྒྲོན་སྒང་གི་ལབ་ཙེ་མིག་ནང་དུ་ལྷུང་ཡོང་། ལོ་ངོ་མང་པོ་
མང་པོ་ཞིག་གི་གོང་རོལ་ཏུ། གངས་དཀར་གཡུ་སྒྲོན་མར་འབོད་པའི་སྲས་མོ་དེས་དེ་ལྟར་
རི་སྒང་གི་མཐོ་ས་ནས་ནག་ཡོར་སེ་འགྲེང་སྟེ་མར་ནང་ལུང་མདོའི་ཕྱོགས་སུ་རྒྱང་ལྟ་བྱེད་
169



གཡུ་དྲུག་དཀར་དཔེ་ཚོགས།
ཅིང་། ཕོ་གསར་དེ་ལོག་ཡོང་བར་རེ་ལྟོས་ཆེན་པོ་བཅངས་ནས་རེ་སྒུག་བྱས། རེ་སྒུག་ནི་
སེམས་ཀྱི་ཡལ་གར་བཞད་པའི་མེ་ཏོག་ཅིག་ཡིན་ཏེ། མེ་ཏོག་དེ་ཡང་ཡང་བཞད་ཅིང་ཡང་
ཡང་རྙིད། གསལ་སྒྲོན་གྱི་སེམས་སུ་ཡང་དེ་ལྟ་བུའི་རེ་སྒུག་གི་མེ་ཏོག་ཅིག་བཞད་ཡོད།།
མཚམས་རེར། ཡུར་མའི་བར་གསེང་ནས་གསལ་སྒྲོན་སྔོན་ཆད་ཁོ་གཉིས་ཐང་ཉལ་
བྱེད་སའི་ནང་མའི་ནང་ནས་ཀན་རྐྱལ་དུ་ཉལ་ཏེ་བསྡད། ལོ་དེ་ལ། ཁོས་ཀྱང་རྒྱ་གར་ཞྭ་མོ་
ཚི་དྲེག་གིས་ཟིན་ཡོད་པ་དེ་གདོང་ལ་བཀབ་ཅིང་རྩྭ་འཇག་མ་དང་ལྡུམ་བུའི་ཚོགས་རྫོང་
མཐུག་པོར་སྐྱེས་པའི་ནང་མའི་བར་ནས་དེ་ལྟར་ཀན་རྐྱལ་དུ་ཉལ་ཏེ་མོར་སྒུག་མྱོང་ཡོད།
ལོ་དེ་ལ། མོས་ཞིང་ནང་མའི་བར་ནས་ཁོ་ལོང་ལས་བྱེད་པ་ཞིག་གི་ཆུང་མར་འགྱུར་བའི་
བསོད་ནམས་ཡོད་དམ”ཞེས་དྲིས་ཤིང་། “ཁྱོད་དོན་དམ་དུ་ནམ་ཞིག་ལ་རྒྱལ་ཁབ་ཀྱི་ལས་
བྱེད་པར་འགྱུར་ངེས་སམ་ཞེས་ཡང་ཡང་དྲིས་མྱོང་།
ལོ་དེ་ལ་ཁོ་ལོ་བཅུ་དགུ་ཡིན། ན་སོའི་ལྗོན་རྐང་ཅི་འདྲ་ཕྲ་ཨང་། གསལ་སྒྲོན་གྱིས་
ཁོའི་སྐྲ་ལོ་རིང་པོ་དེ་དྲན་བྱུང་བ་དང་། མིག་བཙུམ་པ་ཙམ་གྱིས་ཁོའི་སྐྲ་ལོ་རིང་པོ་དེའི་
གསེང་ནས་མཆེད་ཡོང་བའི་སྐྲ་ཁྱུད་འདག་རྫས་ཀྱི་དྲི་མ་ཞིམ་པོ་དེ་མྱོང་སྣང་དུ་བྱུང་། ལོ་
དེ་ལ། མར་ནང་གྲོང་ཚོའི་ཕོ་གསར་ཚོའི་ཁྲོད་ནས། ཁོ་ནི་ལུང་བའི་ཕྱི་རོལ་ནས་ལྡང་
ཡོང་བའི་མཁའ་རླུང་ཞིག་དང་མཚུངས་པར། སྐྲ་ལོ་རིང་པོ་དེ་མར་ནང་གྲོང་ཚོའི་སྲང་
ལམ་ཀུན་ནས་འཕྱོ་ཞིང་བསྐྱོད་པ་དང་། དཔེ་གསར་གྱི་གྱོན་ཆས་དེ་རིགས་གྱོན་ནས་
མར་ཡང་གྲོང་ཚོར་ཡང་ཡང་ལོག་དུས་གྲོང་མི་ཚོས“སློབ་གྲྭ་བ་དེའི་ཆ་ལུགས་ངོ་མཚར་
ཨང”ཟེར། དོན་དམ་དུ། ཁོ་མར་ནང་གྲོང་གི་ཕོ་གསར་རྫིག་ཤོས་དེ་མིན་ན་ཡང་། གསལ་
སྒྲོན་གྱི་མིག་ནང་དུ་ཁོའི་ལུས་ཐོག་ཏུ་མར་ནང་གྲོང་ཚོ་ནས་མཐོང་མི་ཐུབ་པའི་སྣང་
ཚུལ་མང་པོ་ཞིག་མངོན་ཡོང་བཞིན་ཡོད་པ་དང་། དེ་ནི་ལྕགས་ཀྱུ་བཞིན་གསལ་སྒྲོན་གྱི་
དུང་བའི་སེམས་ཀྱི་ཨ་ལོང་དེ་སྔ་མོར་བཀུག་ཚར་ཡོད། དེར་བརྟེན། ལོ་དེར་ཁོས་མར་
17O



འ
སྒྲི
ས།
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ནང་གྲོང་འདབས་ཀྱི་ཞིང་ཁུག་ནས་གསལ་སྒྲོན་ཞིང་གི་རྣང་མའི་བར་ནས་མར་འཐེན་
དུས། མོས་སེམས་སུ་སྤྲོ་བའི་པད་མོ་ལྷུག་གེར་བཞད་བྱུང་། ཡིན་ན་ཡང་མོས་ཁོར “འདི་
ནས་གངས་དཀར་ཨ་མ་གཡུ་སྒྲོན་མའི་ལབ་ཙེ་ཡང་མཐོང་ཡོང་བས། ཡུལ་ལྷ་གཞི་བདག་
ལ་ཕོག་ཐུག་གཏོང་བའི་ལས་འདི་འདྲ་བྱ་མི་རུང་ཨང”ཞེས་བཤད། གསལ་སྒྲོན་ཞིང་གི་
རྣང་མའི་བར་ནས་ཀན་རྐྱལ་ཉལ་སྡོད་དུས་ལོ་དེར་ཁོས་བཤད་པའི་སྐད་ཆ་དེ་དྲན་ཞིང་།
རང་གཅིག་པུ་གད་མོ་ཤོར། ཁོས་ལོ་དེར་ང་མི་འགྱངས་པར་རྒྱལ་ཁབ་ཀྱི་ལས་བྱེད་པར་
འགྱུར་ངེས་པས། ཁྱོད་ལས་བྱེད་པའི་ཆུང་མ་བྱེད་མི་འདོད་དམ”ཞེས་བཤད་ནས་མོའི་
རས་ལཱའི་སྐ་རགས་ཀྱི་མདུད་པ་འགྲོལ་བར་ཤེད་ཚོད་བྱེད། དོན་དམ་དུ། གསལ་སྒྲོན་གྱི་
སེམས་སུ་ཁོ་ལས་བྱེད་པར་འགྱུར་མིན་དེར་བསམ་ཚོད་ཅི་ཡང་བྱས་མ་མྱོང་། མོ་ཁོའི་
སྐྲ་ལོ་རིང་པོ་དེར་དགའ་ཞིང་། མོ་ཁོའི་བྱིས་བློའི་དྭངས་གཙང་གིས་ཁེངས་པའི་སྐད་ཆ་
མཚར་བོ་དེ་དག་ལ་དགའ། ཁོའི་དགའ་བའི་འཛུམ་དང་དགོད་པའི་ཉམས། མཚམས་
རེར་སྨིན་མ་བསྡུས་ནས་རི་མོ་འབྲི་བ་དང་མཚམས་རེར་ཁུ་སིམ་མེར་བསམ་གཞིགས་སུ་
ལྷུང་བའི་ངང་ཚུལ་དེ་དག་གིས་གསལ་སྒྲོན་ལ་དད་པ་ལྟ་བུའི་དགའ་མོས་ཤིག་སྤྲད་མྱོང་།
དེར་བརྟེན། གསལ་སྒྲོན་གྱིས་དབྱར་ལྗོངས་དེར་མར་ནང་གྲོང་ཚོའི་མི་རབས་ནས་
མི་རབས་སུ་བརྒྱུད་ཅིང་ཀུན་གྱིས་བརྩིས་ཡོང་བའི་ཀུན་སྤྱོད་ཀྱི་ཚད་ཐིག་དེ་དག་རྒྱབ་
ཏུ་བསྐྱུར་ནས་ཁོ་དང་ལྷན་དུ་མར་ནང་གྲོང་འདབས་ཀྱི་ཞིང་ཁུག་དེ་ནས་ཐང་ཉལ་ཡང་
ཡང་བྱས།
ལོ་དེ་ལ། ཁོས་གསལ་སྒྲོན་ལ“ངས་བལྟས་ན་གངས་དཀར་གཡུ་སྒྲོན་མའི་མཛའ་བོ་
ཕྱིར་ལོག་རྒྱུ་མེད་པའི་རྒྱུ་མཚན་ནི། ཕོ་གསར་དེ་ནག་ཆུ་ས་ཆའི་བུ་མོ་ཞིག་གི་མག་པར་
བསྡད་པས་རེད”ཅེས་དགོད་གཏམ་བཤད་ཅིང་། ཡངང་རྗེས་མ་ཕོ་གསར་དེ་ནང་བཞིན་
ཕྱིར་ལོག་རྒྱུ་མ་བྱུང་ན། ཁྱོད་ཀྱིས་གངས་དཀར་གཡུ་སྒྲོན་མ་བཞིན་སྒུག་སྡོད་ངེས་སམ་
171



གཡུ་དྲུག་དཀར་དཔེ་ཚོགས།
ཞེས་དྲིས་ཡོང་།།
དེ་ལ་གསལ་སྒྲོན་གྱིས་ངས་མ་ཤི་བར་དུ་ཁྱོད་ལ་སྒུག་སྡོད་ངེས་ཡིན”ཞེས་ལན་
བཏབ་པ་དང་། ཡང་བསམ་བློ་ཞིག་བཏང་རྗེས“ཁྱོད་ཀྱིས་ང་ལ་ཁྲེལ་མེད་བྱས་ན་གངས་
དཀར་གཡུ་སྒྲོན་མས་རང་དགར་མི་སྐྱུར་ཁོ་ཐག་ཡིན”ཞེས་བཤད། །
ལོ་དུ་མའི་རྗེས་སུ། གསལ་སྒྲོན་གྱིས་ཁོ་གཉིས་དང་ཐོག་ཐང་ཉལ་བྱེད་སའི་ཞིང་
ཁུག་དེ་ནས་དེ་ལྟར་ཕྱིར་དྲན་ཡང་ཡང་བྱེད་ཅིང་། མཚམས་རེར་རང་གཅིག་པུ་གད་མོ་
ཤོར་ལ། མཚམས་རེར་མིག་ཆུའི་ཐིགས་པ་དབང་མེད་དུ་མཁུར་མགོ་ནས་འཐོར་ཡོང་།
དགུ་པ།
བོད་ཀྱི་གཏམ་དཔེ་ཞིག་ཏུ“རང་ཡུལ་གད་པ་ཡིན་རུང་སྐྱིད”ཟེར། ཁོ་བྱེས་སུ་གྱུར་
བའི་ལོ་ཟླ་དེ་དག་ཏུ་མེས་པོ་ཚོའི་སྐད་ཆ་འདི་ལ་ངོས་ཟིན་ཟབ་མོ་ཞིག་ཐོབ་སོང་། ཡང་
རང་ཅིག་གི་ཆོས་ལུགས་སུ”ལས་སྔ་དྲོ་བསགས་ན་ཕྱི་དྲོ་སྨིན་ཡོང”ཟེར། ཁོས་སྙིང་ཉེ་
བའི་མི་དེ་འདྲ་མང་པོ་ཞིག་ལ་ཁྲེལ་མེད་བྱས་པས། ཁོར་རང་ལ་རྣམ་སྨིན་འཁོར་ཡོང་
བཞིན་པའི་ཉམས་སྣང་སྐྱེས། གང་ལྟར་ཀྱང་། ཐང་ལ་འོད་ཟེར་རྡོ་རྗེ་མར་ནང་གྲོང་དུ་
འཚར་ལོངས་འབྱུང་བཞིན་པའི་ལོ་དེ་དག་ཏུ། ཁོ་རྒྱ་གར་གྱི་དྷི་ལི་ཟེར་བའི་གྲོང་ཁྱེར་
ཆེན་པོ་དེ་རུ་ཡོད། ཁོས་ལས་ཅི་བསྒྲུབས་ཀྱང་རླུང་རྟ་གཏན་ནས་མི་རྒྱུག མ་གཞིར་དེ་ནི་
གསལ་སྒྲོན་གྱིས་ལབ་པ་ལྟར་གངས་དཀར་གཡུ་སྒྲོན་མ་ཟེར་བའི་ཕ་ཡུལ་གྱི་གཞི་བདག་
བུད་མེད་རེ་སྒུག་གིས་མནར་བ་དེས་རང་དགར་མ་བསྐྱུར་བར་ཉེས་ཆད་གཅོད་བཞིན་
ཡོད་པ་ཡིན་ནམ།
ལོ་དེར། དྷི་ལིའི་ཚ་བས་ཨེན་ཙམ་མིན་ན་ཁོ་རང་གཞོབ་ལ་ཁད་ཅིག་བྱས། དེ་ནི་
172



}
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བྲི
J1
།
རང་ཅག་གི་ཆོས་ལུགས་སུ་དམྱལ་ཁམས་བཅོ་བརྒྱད་ལས་ཚ་བའི་དམྱལ་ཁམས་ཟེར་བ་
དེ་ཡིན་ནམ། སྣང་བ་ཞིག་ལ་གྲོང་ཁྱེར་ཆེན་པོ་དེའི་ཕྱོགས་གང་ཞིག་ཏུ། བསམ་པ་ངན་
པ་སུ་ཞིག་གིས་ལྕགས་ཀྱི་ཐབ་ཀ་རི་བོ་ལྟར་གཏོས་ཆེ་བ་ཞིག་གི་ནང་དུ་མེ་གཏོང་བཞིན་
ཡོད་པ་འདྲ། མེ་ལྕེ་ཚ་མོ་དེ་ལྷབ་ལྷུབ་ཏུ་འབར་བཞིན་ཡོད་པ་འདྲ། ཚ་བས་ཁོ་རང་འདུག་
བཟོད་མེད་པར་བཏང་ཞིང་ཚ་བས་ཁོ་རང་བློང་བློང་བོར་བཏང་། ཚ་བའི་ཁྲོད་དུ་རྒྱ་གར་
གྱི་མི་དེ་དག་གིས་རས་ལྷབ་དཀར་པོ་རེ་ལུས་ལ་བགོས་ནས་རྐང་ལ་འདྲུད་ལྷམ་རེ་དྲུད་དེ་
འགྲོ། མི་དེ་དག་གི་ཤ་མདོག་སྨུག་པོར་གྱུར་ཡོད་ཅིང་དེ་ཡང་མ་གཞིར་ཚ་བས་འཚིགས་
པ་ཡིན་ནམ། ཁོ་ལོ་དེ་དག་ཏུ་དྷི་ལི་ནས་སླ་ང་ཚ་མོའི་ནང་དུ་ལྷུང་བའི་གྲོག་མ་ལྟར་
འགྱུར་དུས། ཡིད་དུ་ཕ་ཡུལ་གངས་ལྗོངས་བསིལ་ལྡན་ཕྱུག་མོ་དྲན་ཡོང་ཞིང་། ཕ་ཡུལ་
མར་ནང་གྲོང་གི་རི་སུལ་དུ་གཡུགས་ཡོང་བའི་ཡང་ཞིང་གཡོ་ལ་བསིལ་ཞིང་འཇམ་པའི་
རླུང་དེ་དྲན་ཡོང་། །
ཚ་གདུག་ལ་ཁ་གཏད་གཅོག་བཞིན་པའི་ཁོ། ལོ་དེ་དག་ལ་ཐོག་དང་པོར་རང་གི་
ཁ་རྒྱབ་ལ་འབད་མཁན་ཞིག་ཏུ་གྱུར། ཆུང་དུས་སུ། ཁོའི་ཕ་རྒན་སྙན་གྲགས་ཀྱིས་ཁོ་ལ་
འཇིག་རྟེན་འདིར་”ཟས་རང་འགྲུབ་དང་གོས་རང་འགྲུབ”ཟེར་བའི་གནས་ཤིག་ཡོད་མི་
སྲིད་ཅེས་བརྗོད་མྱོང་། ཡང་ཁོ་ལ་“བུ་ལ་སྡུག་རུས་ཡོད་ན། བྲོ་ཁ་ལམ་ན་ཡོད”ཟེར། དྷི་
ལི་ནས་ཁོས་ཕ་རྒན་གྱི་སྐད་ཆ་དེ་དག་ལ་གཞི་ནས་གོ་བ་ལེན་ཐུབ་སོང་། མི་ཚེ་ཟེར་བའི་
མཐའ་གཉིས་ཀྱིས་ཆོད་པའི་གོ་རིམ་འདིའི་ནང་། ང་ཚོས་རིན་དོད་ག་འདྲ་ཞིག་སྤྲད་རྗེས་
གཞི་ནས་འཚོ་བའི་ངོ་གདོང་དེར་ངོས་ཟིན་ཟབ་མོ་རེ་འཐོབ་ཡོང་ངམ།
དང་ཐོག་ཁོས་བོད་པ་གཞིས་ཆགས་དེ་དག་ལ་གཡོག་ལས་རྒྱུགས་ནས་བསྡད་པ་
དང༌། དེ་ལ་བརྟེན་ནས་གྲོད་པ་མ་ལྟོགས་ཙམ་ཞིག་བྱུང་། མཚམས་རེར་ཁོས་མི་ཚང་དེ་
དག་ལ་གཡོགས་རྒྱུགས་དུས། ཁྱིམ་བདག་རྒད་མོ་རྒྱགས་པ་དེས “ཨ་མདོའི་ཕོ་གསར།
173



གཡུ་དྲུག་དཀར་དཔེ་ཚོགས།
ཁྱོད་ཀྱི་སྐྲ་ལོ་རིང་པོ་དེ་ཕར་བཞར་ན་འགྲིག་གི་མ་རེད་པས། རྒྱ་གར་གྱི་ཚ་བ་ཞེ་དྲག་
ཆེན་པོ་ཡོད་པས། དེ་འདྲ་བྱས་ནས་བསྡད་ན་རང་ལ་ཚ་ནད་འབྱུང་གི་རེད”ཟེར། ཡིན་ན་
ཡང་། ཁོས་རང་གི་སྐྲ་ལོ་རིང་པོ་དེ་གཏན་ནས་བཞར་རྩིས་མ་བྱས། ཁོའི་སེམས་ནང་དུ་སྐྲ་
ལོ་རིང་པོ་དེ་ནི་རང་ཉིད་བོད་པ་ཞིག་ཡིན་པའི་རྟགས་མཚན་རེད་བསམས་ཡོད་ལ། སྐྲ་
ལོ་རིང་པོ་དེ་ཡང་མེད་པར་གྱུར་ན་ཁོས་རང་ཉིད་ཀྱང་ངོ་མི་ཤེས་པའི་ཉེན་ཁ་འབྱུང་ངེས།
མ་མཐའ་ཡང་། སྐྲ་ལོ་རིང་པོ་དེ་ནི་བུ་མོ་གསལ་སྒྲོན་ཆེས་དགའ་ས་དེ་ཡིན་པས། ཁོས་དེ་
ལྟར་རང་དགར་བཞར་ག་ལ་རུང་།
ཡིན་ན་ཡང་། ཁོ་རྒྱ་གར་དུ་བརྟོལ་བའི་ལོ་གཉིས་པ་དེར་དངོས་གནས་ཚ་ནད་བྱུང་།
ཚ་ནད་ཀྱིས་ཁོའི་གཟུགས་པོའི་ནང་དུ་མེ་འབུད་པ་ལྟར་གྱུར་ཅིང་། ཁ་སྣ་སྐམ་ནས་མིག་
ནང་དུ་ཁྲག་ཐིགས་ལྷུང་ཡོང༌། ཁོའི་སྔོན་ཆད་ཀྱི་གཟུགས་པོ་ཐང་བོ་དེ་དར་ཅིག་ལ་མི་
འདོད་ནད་ཀྱི་ཞགས་པས་ཟིན་པ་དང་། སྔོན་ཆད་ཀྱི་ཤ་གནད་འབུར་དུ་ཐོན་པའི་དཔུང་
བ་དེ་ཡང་རིམ་གྱིས་སྐམ་ནས་མེ་ཐུར་ལྟར་སྐམ་པོར་གྱུར་སོང་། དེ་ལྟར་ཉམས་ཞན་དུ་
འགྱུར་དུས། ཉེ་འཁོར་གྱི་ངོ་ཤེས་ཁ་ཤས་ཀྱིས་ཁོ་རང་ལ་“ཚ་ནད་བྱུང་ཚེ། འདི་ལྟར་སྡོད་
པ་ནི་འཆི་རྒྱུར་སྒུག་པ་རང་རེད། སྔོན་ཆད་བོད་པ་མང་པོ་ཞིག་འདི་གར་འདི་ལྟར་ཚ་
ནད་ཀྱི་དབང་དུ་གྱུར་ནས་ཚེ་ཡི་འདུ་བྱེད་སྟོང་བ་རེད”ཟེར།
ལོ་དེ་ལ། ཁོ་དྷི་ལི་ཟེར་བའི་རྒྱ་གར་གྱི་གྲོང་ཁྱེར་ཆེན་པོ་དེའི་ཁང་མིག་ཆུང་ཆུང་
འབར་ཞུན་གྱི་སྒམ་ཆུང་ཙམ་ལས་མེད་པ་དེའི་ནང་ནས་མལ་ཁྲི་རྫོབ་པོ་དེའི་ཐོག་དེ་
ལྟར་ཀན་རྐྱལ་དུ་ཉལ་ནས་བསྡད་དེ་འཆི་བ་ཞེས་པའི་གཟུགས་མེད་ཀྱི་ཞགས་ཐག་དེས་
རང་ཉིད་ཕྱི་མའི་འཕྲང་རིང་དུ་ཁྲིད་འགྲོ་བར་སྒུག མཚམས་རེར་ཚ་བ་རྒྱས་ནས་ཁོར་
མཚམས་འཁྲུལ་སྐྱེས་ཤིང་། ཁ་ནས་ཅི་ཡིན་འདི་ཡིན་མེད་པའི་ལྡབ་ལྡིབ་ཀྱི་སྐད་ཆ་མང་
པོ་ཤོར་ཡོང་། ལོ་ངོ་སྟོང་གི་གོང་རོལ་དུ། སྲོང་བཙན་སྒམ་པོས་བོད་ཕྲུག་བློ་རྣོ་བ་བཅུ་
174



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
འ
དྲུག་རྒྱ་གར་ལ་ཡི་གེ་སློབ་ཏུ་བཏང་། ཡིན་ན་ཡང་མི་ལོ་བཅུ་གསུམ་གྱི་རྗེས་ནས་ཐོན་མི་
གཅིག་པུ་ལས་ལོག་ཡོང་རྒྱུ་མ་བྱུང་སྐད། མ་གཞིར་བོད་ཕྲུག་བློ་རྣོ་བ་དེ་དག་ཀྱང་ལོ་དེའི་
ཁོ་ནང་བཞིན་ཚ་ནད་ཀྱིས་མནར་ནས་ས་མཐའི་མི་ཡི་ལུང་པ་འདི་ནས་ཚེ་ཡི་འདུ་བྱེད་
སྟོང་བ་ཡིན་ནམ། ཁོས་དེ་ལྟར་མལ་ཁྲིའི་ཐོག་ནས་འཆི་རྒྱུར་བསྒུགས་ནས་བསྡད།
དེ་ལྟར་སྡོད་དུས། ཁོའི་ཡིད་དུ་རང་གི་ཕ་རྒན་སྙན་གྲགས་ཝ་ལེར་ཝ་ལེར་འཁོར་
བྱུང་། ས་མཐའ་ནས་སྡུག་ལ་འཕྲད་ཐེངས་རེར། ཁོས་རང་གི་ཕ་རྒན་དེའི་ཁ་ངོ་དེ་ལྟར་
དབང་མེད་དུ་དྲན་ཡོང་། ཨ་ཕ་ཟེར་བ་དེ་མ་གཞིར་མི་ཞིག་ལ་མཚོན་ན་དོན་སྙིང་ཅི་འདྲ་
ཞིག་མཚོན་བཞིན་ཡོད་དམ། ཟི་ལིང་གི་འབྲིང་རིམ་ཆེད་ལས་སློབ་གྲྭ་དེ་ནས་སློབ་སྦྱོང་
བྱེད་དུས་ཁོས་ཁ་བྱང་ལ《ཨ་ཕ། ངའི་རྒྱབ་རི་སྨུག་པོ》ཞེས་པའི་ནུབ་ལུགས་ཀྱི་མི་སྣའི་
འདྲ་རིས་ཤིག་བྲིས་མྱོང་། རི་མོའི་ནང་དུ་ཁོའི་ཕ་རྒན་གྱི་སྨུག་མདོག་གི་གདོང་དུ་ལོ་ཟླའི་
རྐང་རྗེས་ལྟ་བུའི་གཉེར་རིས་མངོན་སུམ་དུ་བབས་འདུག་ཅིང་། དཔྲལ་དབྱེས་ཆེ་ལ་ཁ་སྣ་
རག་ཅིང་། མིག་དབང་དུ་བརྟན་བརླིང་གི་འོད་ཅིག་འཕྲོས་ཡོང་། ཕྱིས་སུ་འདྲ་རིས་དེར་
སློབ་གྲྭ་རིམ་པའི་གཟེངས་བསྟོད་ཀྱི་རྟགས་མ་ཞིག་ཀྱང་ཐོབ་མྱོང་། ཡིན་ན་ཡང་། ལོ་དེ་
ལ་ཁོས་འདྲ་རིས་དེའི་སྐོར་ཕ་རྒན་སྙན་གྲགས་ལ་ཚིག་གཅིག་ཀྱང་གླེང་མ་མྱོང་། ཁོ་ཆུང་
དུས་སུ། ཕ་རྒན་གྱིས་ཁོ་དང་གསལ་སྒྲོན་གྱི་ཕ་བློ་བཟང་གཉིས་སྟོད་ཉི་མ་ལྷ་སར་བསྐྱོད་
པའི་སྐོར་ཡང་ཡང་གླེང་མྱོང་། ཁོས་དབུས་ལམ་ནས་མི་མེད་ཐང་སྟོང་ནས་ལམ་ནོར་
ཐེབས་སོང་ཚུལ་དང་། ཙག་སྐྱིན་ལྡང་ཟེར་བ་དེར་འཕྲད་ནས་ཁོ་གཉིས་ཨེན་ཙམ་མིན་
ན་ཕྱིད་སོང་ཚུལ། སྤྱང་ཚོགས་ཀྱིས་མཐའ་ནས་བསྐོར་ཏེ་ཅུང་ཙམ་མིན་ན་ཟོས་སོང་ཚུལ་
སོགས་གཏམ་རྒྱུད་བཤད་པ་ནང་བཞིན་བཤད་མྱོང་། དེ་དུས་ཁོའི་མིག་ནང་དུ་རང་གི་ཕ་
རྒན་ནི་གེ་སར་སྒྲུང་གི་ནང་དུ་གླེང་བའི་དཔའ་རྟུལ་དེ་དག་བཞིན་ཅི་འདྲའི་ཡ་མེད་ཅིག་
རེད་ཨང་སྙམ་པ་དང་། རང་ཉིད་ནར་སོན་རྗེས་ངེས་པར་དུ་ཕ་རྒན་ལྟ་བུའི་ཕོ་རྒོད་ཅིག་
175



གཡུ་དྲུག་དཀར་དཔེ་ཚོགས།
འཁྱོངས་དགོས་པའི་དམ་བཅའ་ཡིད་ལ་བཞག
ཡིན་ན་ཡང་། ཕྱིས་སུ་ཁོ་ནར་སོན་པ་དང་བསྟུན་ནས། ཕ་རྒན་དང་ཁོ་གཉིས་ཀྱི་
བར་དུ་དེ་ལྟར་སྨྲ་བ་ཉུང་ནས་ཉུང་དུ་ཕྱིན། ཁོས་ད་ལྟ་ཡང་དེ་འདྲ་ཞིག་ཏུ་འགྱུར་དོན་ཅི་
ཡིན་མི་ཤེས། དེ་ལས་ལྡོག་སྟེ། ལོ་དེ་དག་ཏུ་ཁོ་དང་རང་གི་ཨ་མ་ཐར་མོའི་བར་དུ་སྔར་
བཞིན་མ་བུའི་བརྩེ་བ་ཟབ་མོའི་རྒྱུན་བསྐྱངས་ནས་ཡོང་། ཨ་མའི་བྱམས་བརྩེ་ནི་ཁོ་རང་
མར་ནང་གྲོང་དང་ཡང་ཡང་གྱེས་དུས་ཆེས་བསྐྱུར་མི་ཐུབ་པའི་འཁྲེང་ཞེན་དེ་ཡིན།
ལོ་དེ་ལ། ཁོ་རྒྱ་གར་འཕགས་པའི་ཡུལ་ནས་ཚ་ནད་ཀྱིས་མནར་ཏེ་འཆི་བདག་གི་
ཞགས་པས་ཟིན་ལ་ཉེ་དུས། ཡིད་དུ་རང་གི་དྲིན་ཅན་ཕ་མ་རྣམ་གཉིས་ཡང་ཡང་དྲན་
ཅིང་། ལྷག་པར་ཕ་སྙན་གྲགས་ཀྱི་ངོ་གདོང་དང་ཁོས་ཆུང་དུས་སུ་རང་ལ་བཤད་མྱོང་བའི་
སྐད་ཆ་དེ་དག་ཡང་ཡང་དྲན་བྱུང་། ཁོའི་ཕ་རྒན་གྱིས“ཨ་མའི་བུར་སྙིང་དགོས། སྙིང་ལ་
རུས་པ་དགོས”ཟེར། ཁོས་དེ་ལྟར་དྲན་དུས་རང་ཉིད་དེ་ལྟར་དོན་མེད་གོ་མེད་དུ་འཆི་མི་
རུང་ཨང་སྙམ་བྱུང་། མ་གཞིར། ཨ་ཕ་ཟེར་བ་དེ་ནི་མི་ཚེའི་འགྲུལ་བཞུད་ཀྱི་ལམ་སྣེ་ན་
ལྷབ་ལྷུབ་སྐྱོད་པའི་དར་ཆ་དེ་ཡིན་ནམ། རེད་ཨང་། ཨ་ཕ་ནི་སེམས་ཀྱི་སྨུག་ལོང་ནང་ན་
འོད་དུ་འཚེར་བའི་ལམ་སྟོན་གྱི་སྒྲོན་མེ་དེ་རེད་འདུག གལ་ཏེ་མ་དྲིན་མོ་ཆེ་དེ་ཁོ་རང་
གི་རྩ་ལམ་ན་བཞུར་བའི་ཟུངས་ཁྲག་དྲོན་མོ་དེ་ཡིན་ཚེ། ཕ་རྒན་ནི་ཁོ་རང་གི་ཤ་གཟུགས་
གདོས་བཅོས་ཀྱི་གཟུགས་པོ་འདི་འགྲེང་བར་བྱེད་པའི་རུས་པ་དེ་དག་ཡིན། གལ་ཏེ་ཨ་མ་
ནི་སེམས་ཀྱི་སྙི་ས་དེ་ཡིན་ཚེ། ཨ་ཕ་ནི་སེམས་ཀྱི་མཁྲེགས་ས་དེ་ཡིན། ཤ་ཁྲག་དང་རུས་
པས་ལུས་ཀྱི་རྟེན་འདི་གྲུབ་ཅིང༌། མཉེན་ཞིང་སྙི་བའི་བརྩེ་བ་དང་མཁྲེགས་ཤིང་བརྟན་
པའི་སྙིང་སྟོབས་གཉིས་ཀྱིས་ནང་སེམས་ཀྱི་འཇིག་རྟེན་དེ་གྲུབ་ཡོད། སྔོན་ཆད་ཕ་རྒན་
གྱིས“ ཨ་མའི་བུར་སྙིང་དགོས། སྙིང་ལ་རུས་པ་དགོས”ཟེར། ས་མཐའ་ནས་ཁོས་གཞི་ནས་
རང་གི་ཕ་རྒན་ནི་རང་གི་སྒལ་ཚིགས་ཡིན་པ་རྟོགས་ཤིང་། ཕ་རྒན་གྱིས་རང་ཉིད་དེ་ལྟར་
176



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
ལྷ
I?
Cl
མལ་སའི་ནང་ལུས་ནས་འཆི་བར་མི་སྒུག་པར་ཡར་སློང་བཞིན་ཡོད་པའི་ཉམས་སྣང་
བྱུང་། །
ལོ་དེར་ཁོས་ཉེ་འགྲམ་གྱི་ངོ་ཤེས་དེ་དག་ལ”ང་འདི་ལྟར་འཆི་མི་འདོད”ཅེས་བཤད།
“ཚ་ནད་ཟེར་བ་འདི་སྨན་ཁང་ལ་ཡང་བཅོས་ཐབས་ཡོད་པ་མ་རེད།” ངོ་ཤེས་ཚོས་
དེ་ལྟར་ཟེར།
ཉིན་ཞིག་ལ་ཁོས་གཡོག་ལས་རྒྱུགས་མྱོང་བའི་གཞིས་ཆགས་རྒད་མོ་རྒྱགས་པ་དེས་
ཤིང་ཏོག་ཁ་ཤས་ལྟོ་ཕད་དུ་བཞག་ནས་ཁོའི་ཁང་མིག་ཏུ་ཡོང་ཞིང༌། ཁོ་དེ་ལྟར་ཉམས་
ཐག་པོར་གྱུར་པ་མཐོང་རྗེས་མིག་ཆུ་ཡང་ཤོར་སོང་། བུད་མེད་དེས་སྙིང་རྗེ་ཆེན་པོས”བུ་
ཁྱོད་རང་འདི་ལྟར་སྡོད་པ་ནི་འཆི་རྒྱུ་རང་རེད་ཨང”ཟེར་བ་དང་། དེ་ནས“གལ་ཏེ་ཁྱོད་
ལ་ལམ་དུ་བསྐྱོད་ཐུབ་པའི་ལུས་ཤུགས་ཡོད་ཚེ། ད་ལྟ་ཉིད་ནས་ལམ་དུ་ཆས་རོགས། རབ་
ཡིན་ན་བལ་བོར་སླེབས་ཐུབ་ཚེ། དེ་གར་ས་མཐོ་བས་ཚ་ནད་ཀྱང་རང་བཞིན་གྱིས་དྲག་
བསྐྱེད་འབྱུང་ངེས་རེད”ཅེས་སེམས་གསོ་བྱས་པ་དང་། “ཡིན་ན་ཡང་བུ་ཁྱོད་ལ་ད་ལྟ་ལམ་
དུ་བསྐྱོད་པའི་ལུས་ཤུགས་ཡོད་དམ”ཟེར། །
ལོ་དེ་ལ། ཁོས་རྒད་མོ་དེའི་སྐད་ཆ་དེ་ཐོས་རྗེས། དབང་མེད་དུ་མལ་སའི་ནང་ནས་
ཨུ་ཚུགས་ཀྱིས་ཡར་ལངས་པ་དང་། དེ་ནས་རྒད་མོ་སེམས་བཟང་མ་དེའི་རོགས་རམ་ལ་
བརྟེན་ནས་བལ་བོར་བསྐྱོད་པའི་ལམ་དུ་ཞུགས།
ལོ་དེར་ཁོ་སྙིང་རུས་ཆེན་པོས་བལ་བོར་བརྟོལ་ཅིང་། ཚ་ནད་ཀྱང་རིམ་གྱིས་ཞི་སོང་།
གསལ་སྒྲོན་གྱིས་ཁོ་ལ“ཁྱོད་ཀྱིས་ང་ལ་ཁྲེལ་མེད་བྱས་ཚེ། གངས་དཀར་གཡུ་སྒྲོན་
མས་རང་དགར་མི་བསྐྱུར་ཁོ་ཐག་ཡིན”ཞེས་བཤད། ལོ་དེ་དག་ལ། ཁོའི་སྣང་བ་ཞིག་ལ་
གསལ་སྒྲོན་གྱིས་བསྒྲགས་པའི་ཐ་ཚིག་དེ་དེ་ལྟར་མངོན་འགྱུར་བྱུང་བཞིན་པ་འདྲ། ཁོས་
ལས་ཅི་བསྒྲུབས་ཀྱང་རླུང་རྟ་གཏན་ནས་མི་རྒྱུག ས་མཐའ་ནས་ཁོ་རིམ་གྱིས་སྨིན་པར་
177



གཡུ་དྲུག་དཀར་དཔེ་ཚོགས།
གྱུར་སོང་། ཡ་མཆུའི་ཐོག་ཏུ་སྨ་ར་ཐར་ཐོར་དུ་སྐྱེས་ཡོང་བ་དང༌། མིག་ནང་དུ་མི་ཚེའི་
སྐྱིད་སྡུག་གི་རི་མོ་མངོན་པར་བབས་སོང་།
བཅུ་པ།
གསལ་སྒྲོན་གོ་རྒས་སུ་ལུས་ནས་མོ་ལོ་ཉི་ཤུ་རྩ་ལྔར་སོན་པའི་ལོ་དེ་ལ། ཐང་ལ་འོད་
ཟེར་རྡོ་རྗེ་མདོ་སྨད་མར་ནང་ཡུལ་ཕྱོགས་ཀྱི་སྐྱབས་མགོན་གཅིག་པུ་སྟེ་དུས་ཀྱི་དབང་
གིས་ཀུན་གྱི་མགོན་དུ་བྱོན་པའི་སྤྲུལ་བའི་སྐུ་མར་ནང་རིན་པོ་ཆེ་སྐུ་ཕྲེང་བརྒྱད་པའི་
ཡང་སྤྲུལ་དུ་ངོས་བཟུང་།
ཉིན་དེར། མར་ནང་གྲོང་ཚོའི་སྲང་མདོ་ནས་གྲྭ་བ་ཁ་ཤས་ཀྱི་སྣང་བརྙན་དམར་ལྷུབ་
ལྷུབ་མངོན་བྱུང་། མ་ཎི་ཁང་གི་མདུན་དུ་ཉི་མར་ལྡེ་བཞིན་ཡོད་པའི་བགྲེས་སོང་དེ་དག་
གི་སེམས་སུ་དེ་ནི་གྲོང་ཚོའི་ནང་གི་ཁྱིམ་ཚང་ཞིག་ལ་བཅའ་བ་རིམ་གྲོ་སྒྲུབ་ཏུ་བསྐྱོད་
མཁན་རེད་བསམས་ཡོད། ཁོ་ཚོས་དེ་ལྟར་རིགས་འདེད་བྱས་ཤིང་། ཚང་མ་འཚུབ་ཉིལ་
ལེར་ཡར་ལངས་ནས་གུས་ཕྱག་བྱེད། །
ལོ་དེ་དག་ལ། མར་ནང་གྲོང་ཚོའི་མི་རྣམས་ཕལ་ཆེར་རིགས་འདེད་བྱེད་པར་གོམས་
ཡོད། ཁོ་ཚོས་དང་ཐོག་གསལ་སྒྲོན་དང་རབ་བརྟན་ཁྱིམ་བཟའ་ཚང་དུ་འགྱུར་བར་
རིགས་འདེད་བྱེད། ཁོ་ཚོས་ཁོ་རང་སློབ་གྲྭ་ནས་ཐོན་རྗེས་རྒྱལ་ཁབ་ཀྱི་ལས་བྱེད་དུ་འགྱུར་
བར་རིགས་འདེད་བྱེད། ཡིན་ན་ཡང་། འཇིག་རྟེན་འདིའི་བྱ་དངོས་མང་པོ་ཞིག་གི་འཕེལ་
འགྱུར་རིགས་འདེད་ལས་འགོངས་ཡོད་སྲིད་དེ། དེ་མིན་གསལ་སྒྲོན་གོ་རྒས་སུ་ལུས་ཤིང་།
ཁོ་རང་ས་མཐའ་རུ་འཁྱམས་པ་དེ་ཁོ་ཚོའི་རིགས་འདེད་ལས་འགོངས་ཡོད། དེ་བས་ཀྱང་།
ཀུན་གྱིས་ཐང་ལར་འབོད་པའི་གསལ་སྒྲོན་དང་ཁོ་གཉིས་ཀྱི་ཕྲུ་གུ་འོད་ཟེར་རྡོ་རྗེ་དེ་ལྟར་
178



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
མར་ནང་སྤྲུལ་བའི་སྐུ་ཡི་ཡང་སྤྲུལ་དུ་འགྱུར་བ་ནི་རིགས་འདེད་ཅི་ཡང་བྱེད་མི་ཐུབ་པ་
ཞིག་རེད་ཨང་། དེ་ནི་ཅི་འདྲའི་བློ་ཡུལ་ལས་འགོངས་པ་ཞིག་རེད་ཨང་། །
འོན་ཀྱང་། འཚོ་བའི་ནང་རིགས་འདེད་མེད་དུ་མི་རུང་བ་འདྲ། ལྷག་པར་ང་ཚོས་
མིག་མཐོང་ལག་ཟིན་དཀའ་བའི་བྱ་དངོས་དེ་དག་ལ་རྗེས་དཔག་གྱི་རིགས་འདེད་ཅིས་
ཀྱང་མཁོ་ངེས། གསུང་རབ་ཏུ། རྣམ་ཤེས་ནི་རྡུལ་ཕྲ་རབ་ཅིག་གོ་གསུངས། རྡུལ་ཕྲ་རབ་
དེའི་གར་འགྲོ་གར་འདུག་ནི་ཡེ་ཤེས་ཀྱི་སྤྱན་གྱིས་མ་གཏོགས་ཕལ་བའི་མིག་གིས་ཟིན་
དཀའ་འོ་གསུངས། ཡེ་ཤེས་ཀྱི་སྤྱན་ནི་སངས་རྒྱས་ལ་མ་གཏོགས་མི་མངའ་འོ་གསུངས།
དེ་ལྟར་ན་ལོ་དེར་མར་ནང་སྤྲུལ་བའི་སྐུ་གོང་མ་དེ་གཤེགས་རྗེས་དེའི་རྣམ་ཤེས་གང་
དུ་འཕོས་མིན་དེ་སངས་རྒྱས་ཀྱིས་མ་གཏོགས་མཐོང་མི་སྲིད། ཡིན་ན་ཡང་། ལོ་དེར་གྲྭ་
པ་རྣམ་པས་རིགས་འདེད་ཞིབ་མོ་བརྒྱུད་ནས་མར་ནང་སྤྲུལ་སྐུ་གོང་མའི་རྣམ་ཤེས་དེ་
ཐང་ལ་འོད་ཟེར་རྡོ་རྗེ་ཡི་ལུས་རྟེན་དུ་ཞུགས་ཡོད་པ་རྙེད་བྱུང་སྐད། ཕྱིས་ཀྱི་སྤྲུལ་སྐུའི་
《འཁྲུངས་རབས་དུང་གི་སྒྲ་དབྱངས》སུ་གྲྭ་པ་རྣམ་པས་རིགས་འདེད་ཇི་ལྟར་བྱས་པའི་
སྐོར་ཞིབ་མོར་འཁོད་མི་འདུག །
''སྐུ་གོང་མ་ཞིང་ལ་ཕེབས་རྗེས། ང་ཚོས་ཡང་སྤྲུལ་མྱུར་འབྱོན་གྱི་གསོལ་འདེབས་
དང་བསྔོ་སྨོན་མང་དུ་ཕུལ་ཅིང་། སྐུ་རིམ་གང་མང་བསྒྲུབས་པ་ཡིན། ཚ་ཐབ་ཐོག་ནས།
ཨ་ཁུ་མཁྱེན་རབ་ཀྱིས་དེ་ལྟར་ཇ་དཀར་ཁ་ལ་འཁྱེར་ནས་ཕུ་འདེབས་བཞིན་དལ་བྲེལ་
མེད་པར་གསུངས།
དང་ཐོག་གསལ་སྒྲོན་གྱིས་ཅི་བྱུང་གི་ཧ་ཅི་ཡང་མ་གོ གྲྭ་པ་དེ་དག་སྒོ་ནང་ནས་ཡར་
ཕེབས་མ་ཐག་ཁྱམས་ར་ན་བྱི་ལ་སེར་ལྡང་མར་སྙད་རྐོ་བཞིན་པའི་རང་གི་བུ་ཆུང་གི་སྐེ་
ལ་ཁ་བཏགས་དཀར་པོ་ཞིག་འཕངས་སོང་། ལོ་ཟླའི་ཁུར་གྱིས་མནན་པའི་བགྲེས་སོང་
ཨ་ཁུ་མཁྱེན་རབ་ཀྱིས་སྐེད་པ་མར་སྒུར་ནས་དེ་ལྟར་བུ་ལ་ཐོད་པ་གཏུགས་ཤིང་། གྲྭ་རྒན་
179



གཡུ་དྲུག་དཀར་དཔེ་ཚོགས།
དེའི་རྒས་གཉེར་གྱི་གསེབ་ཏུ་མིག་ཆུའམ་རྔུལ་ཆུ་ཅི་ཡིན་མི་ཤེས་པ་ཞིག་འཛུམ་ཡོང་། །
དེ་ཡང་སྐུ་ཞོགས་རྗེ་ཐམས་ཅད་མཁྱེན་པ་ཡོངས་འཛིན་རིན་པོ་ཆེར་ལུང་བསྟན་
ཞུ་དུས། ཁོང་གིས་སྐུ་གོང་མ་ཐག་རིང་དུ་ཕྱིན་མེད་པར་དགོན་པའི་ཉེ་འཁོར་དུ་བུ་ཐང་
ལ་ཞིག་གི་སྐྱེས་པ་བཞེས་འདུག་གསུངས།ཉིན་དེར་གསལ་སྒྲོན་དང་ནང་མི་ཚོས་ཐོག་
དང་པོར་མི་ཞིག་གིས་དེ་ལྟར་བུ་ཆུང་འོད་ཟེར་རྡོ་རྗེར་ཐང་ལ་ཞེས་འབོད་པ་ཐོས། ''ཕྱིས་
སུ་ང་ཚོས་སྐུ་གོང་མའི་ཞིང་ལ་ཕེབས་ཁའི་དུས་ཚོད་དང་ཡང་སྤྲུལ་འཁྲུངས་པའི་ལོ་རེས་
སྤར་ཁ་སོགས་ཐོད་ཡང་ཡང་གཏུགས་པ་ཡིན། ཆོས་སྐྱོང་དག་གི་མདུན་ནས་ཡིན་མིན་
གྱི་མོ་བརྟག་ཞུས་པ་ཡིན། རྟགས་དང་ལྟས་ཐམས་ཅད་འཁྲུལ་མེད་དུ་ཁེལ་སོང་བས། ང་
ཚོ་སླར་ཡང་སྐུ་ཞོགས་རྗེ་ཐམས་ཅད་མཁྱེན་པ་ཡོངས་འཛིན་རིན་པོ་ཆེ་ཡི་དྲུང་དུ་ཕྱིན་
ནས། ཁོང་ལ་གནས་ཚུལ་ཞུ་སྐབས་ཁོང་གིས་ཀྱང་ཡང་སྤྲུལ་འཁྲུལ་མེད་ཡིན་པ་ཞལ་
གྱིས་བཞེས་སོང་། དེ་ཡིན་ན་རང་གཞན་ཀུན་གྱི་བསམ་དོན་གྱི་རི་མོ་འགྲུབ་སོང་བ་རེད་
ཨང༌།" ཨ་ཁུ་མཁྱེན་རབ་ཀྱིས་དེ་ལྟར་གསུངས་དུས། གསལ་སྒྲོན་གྱི་ནང་མི་ཀུན་ཧ་ལས་
ཤིང་ཧོན་ཐོར་སོང་། ཨ་མ་བཟང་མོར་དད་པའམ་ཅི་ཡིན་མི་ཤེས་པའི་མིག་ཆུ་དབང་མེད་
དུ་ཤོར་ཅིང་། ཕ་བློ་བཟང་དེ་ལྟར་ཧོན་ཐོར་ནས་གོ་ཁ་ནས་ཐོ་ཡོར་བཞིན་འགྲེང་སྟེ་ཡུད་
ཙམ་ལ་སྨྲ་བ་མེད་པར་དགུན་གྱི་ཁུ་བྱུག་བཞིན་གྱུར། །
གང་ལྟར་ཀྱང་། གསལ་སྒྲོན་མོ་ལོ་ཉི་ཤུ་རྩ་ལྔར་སོན་པའི་ལོ་དེར། ལས་དབང་ལ་དེ་
ལྟར་གནམ་ས་བླ་འོག་བརྗེ་བ་ལྟ་བུའི་འགྱུར་ལྡོག་བྱུང་སོང་། །
མར་གྱུར་སེམས་ཅན་ཐམས་ཅད། ད་ནི་མ་རུ་མ་གྱུར་པ་གཅིག་མེད་ཀྱང་། ང་ཚོས་
ལྷག་བསམ་རྣམ་པར་དག་པས་སྤྲུལ་སྐུའི་མ་ཡུམ་གསལ་སྒྲོན་ལ་ཐུགས་རྗེ་ཆེ་ཞུ། མོས་
ཡང་སྤྲུལ་བདེ་ལེགས་ངང་སྙོར་སྐྱོང་བྱས་ནས་དཀའ་ལས་མང་པོ་མྱངས་སོང་། ཐུགས་རྗེ་
ཆེ་ཞུ།“ ཨ་ཁུ་མཁྱེན་རབ་ཀྱིས་དེ་ལྟར་སླར་ཡང་རུམ་ནས་ཁ་བཏགས་དཀར་པོ་དྲི་མས་
18O



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
མ་གོས་པ་ཞིག་བཏོན་ཡོང་ནས”སྤྲུལ་སྐུའི་མ་ཡུམ་གང་དུ་ཕྱིན་སོང་ངམ།”ཟེར་བ་དང༌།
གོ་ཁའི་ནང་ཧད་ཡོད་པའི་གསལ་སྒྲོན་ལ་ཚུར་ཡོང་དགོས་པའི་ཕྱག་བརྡ་བསྟན། གསལ་
སྒྲོན་ཚ་ཐབ་ཀྱི་ཁ་གདང་གི་ཉེ་སར་བཏུད་ནས་མགོ་བོ་མར་བསྒྱུར་བ་ན་ཨ་ཁུ་མཁྱེན་
རབ་ཀྱིས་ཁ་བཏགས་དཀར་པོ་དེ་མོའི་སྐེ་ལ་འཕངས་པ་དང་། ཞལ་འཛུམ་ལྷུག་ལྷུག་གིས་
“ལོ་དེར་ཁྱོད་ཀྱིས་ཕྲུ་གུ་ངའི་མདུན་དུ་འཁྱེར་ཡོང་ནས་མཚན་གསོལ་ཞུ་དུས། ངས་ཁྱོད་
ལ་ཅི་བཤད་པ་དྲན་བཞིན་འདུག་གམ། ད་ནི་ལན་ཆགས་ཀྱི་བུ་ལོན་ཐམས་ཅད་དག་སོང་
བ་རེད་ཨང”ཟེར། །
ཐང་ལ་འོད་ཟེར་རྡོ་རྗེ་ཉིན་དེར་སྤྲུལ་སྐུར་ཐུགས་ཐག་བཅད་པའི་གཏམ་དེ་གསེར་
ཀྱི་སོ་ཕག་ཅིག་གནས་མི་འདྲ་བར་ལྷུང་སོང་བ་དང་མཚུངས་པར་མར་ནང་གྲོང་ཚོའི་མི་
རྣམས་ཀྱི་འཚོ་བར་དཀྲོགས་དཀྲུགས་ཆེན་པོ་ཞིག་ཐེབས་སོང་། སྤྱིར་རིགས་འདེད་ལས་
འགོངས་པ་ཡོད་ཚད་ཀྱིས་མི་སེམས་ལ་རྟོགས་སད་གསར་བ་བསྐྱེད་ཐུབ་པ་འདྲ། སྔོན་
ཆད། ཀུན་གྱིས་ཐང་ལ་ཐང་ལ་ཞེས་འོད་ཟེར་རྡོ་རྗེ་ལ་ཁྱད་གསོད་བྱེད། གོ་རྒས་མ་ཞེས་
གསལ་སྒྲོན་ལ་མི་ཁ་གཏོང་། ཉིན་དེར་ཐང་ལ་དེ་ལྟར་སྐྱབས་མགོན་དུ་གྱུར་ཅིང་། གོ་
རྒས་མ་དེ་དེ་ལྟར་སྐྱབས་མགོན་གྱི་མ་ཡུམ་དུ་གྱུར་སོང་། གཏམ་དེ་ཐོས་རྗེས་མར་ནང་
གྲོང་ཚོའི་མ་ཎི་ཁང་གི་མདུན་དུ་ཉི་མར་ལྡེ་བཞིན་པའི་བགྲེས་སོང་དག་གིས་ཕྲེང་བ་ཐོད་
པར་བཞག་ནས་རང་རང་གིས་སྔོན་ཆད་ངག་གི་ཉེས་པ་དང་སེམས་ཀྱི་ཉེས་པ་བསགས་
པ་དེར་འགྱོད་བཤགས་ཡང་ཡང་བྱེད་ཅིང་། ད་ནི་འཆི་ཁར་སྔས་མགོའི་བླ་མ་ཡང་ཡོད་
པས། བསོད་ནམས་རེད་ཨང”ཟེར། ཉིན་དེ་ནས་བཟུང་། ཀུན་གྱིས་ལོ་དེར་གསལ་སྒྲོན་
དང་ཁོ་གཉིས་ཚེར་ཕུང་ཁུག་གི་འདབས་ཀྱི་ཞིང་ཁ་ནས་ཐང་ཉལ་བྱས་པ་དེ་ནས་མགོ་
བརྩམས་ཏེ། ཐང་ལ་འོད་ཟེར་རྡོ་རྗེ་དང་འབྲེལ་བའི་དོན་ཡོད་རྒུར་སྔོན་ཆད་དང་མི་འདྲ་
བའི་སྤྲོས་བརྗོད་མང་པོ་བྱེད། སྐད་ཆ་དེ་དག་ཕྱིས་སུ་སྤྲུལ་སྐུའི《འཁྲུངས་རབས་དུང་གི་
181



གཡུ་དྲུག་དཀར་དཔེ་ཚོགས། །
སྒྲ་དབྱངས》རྩོམ་པའི་གཞི་འཛིན་སར་གྱུར།
“སྤྲུལ་སྐུའི་ཡབ་དེ་ཡང་རང་ག་བ་ཞིག་ག་ལ་ཡིན་ཨང་། ལོ་རྒྱུས་ཐོག་མར་ནང་ལུང་
བའི་ནང་ནས་སུ་ཞིག་སྟོད་རྒྱ་གར་ཆོས་ཀྱི་ཞིང་ཁམས་སུ་བསྐྱོད་ཐུབ་བམ།” མི་རྣམས་
ཀྱིས་ཁོ་གླེང་དུས་ཀྱང་དེ་ལྟར་ཟེར།
ལོ་དེར། ཕྲུ་གུ་གཉིས་ཀྱི་ཕ་རུ་གྱུར་ཡོད་པའི་གྲོང་ཚོའི་ནང་གི་ཕོ་གསར་རྫིག་ཤོས་
རབ་བརྟན་གྱིས་གཏམ་དེ་ཐོས་རྗེས། ཉིན་མོའི་སེམས་མི་སྐྱིད་ཅིང་མཚན་མོར་གཉིད་མི་
བདེ་བ་ཞིག་བྱུང་། རབ་བརྟན་གྱིས་ལོ་དེར་གངས་དཀར་གཡུ་སྒྲོན་སྒང་ནས་ལུག་འཚོ་
སྐབས། ལས་མེད་སོས་དལ་གྱིས་རྒྱང་ཤེལ་གསལ་བོ་དེས་མར་ནང་ལུང་བའི་ཕུ་མདའ་
བར་གསུམ་དུ་བསྐོར་ལྟ་བྱས་ནས་བསྡད། ཉིན་ཞིག་སྣང་མེད་དུ་མར་ནང་ཞིང་ཁུག་ཏུ་ཁོ་
དང་གསལ་སྒྲོན་གཉིས་ཐང་ཉལ་བྱེད་པ་མཐོང་། རབ་བརྟན་གྱི་རྒྱང་ཤེལ་ཤིན་ཏུ་གསལ་
ཏེ་རྒྱང་གྲགས་གང་མང་གི་ཕ་མཐའི་ཕྲ་རགས་ཀུན་མིག་ཁར་འཐེན་ཡོང་ཐུབ། དེར་
བརྟེན། ཁོས་ཉིན་དེར་གསལ་སྒྲོན་གྱི་རས་ལཱའི་ཁུད་ནས་དགའ་བདེར་ལོངས་སྤྱོད་མཁན་
དེ་གཉིས་གསལ་ལེར་མཐོང་ཞིང་གོ་རིམ་ཆ་ཚང་གློག་བརྙན་སྟོན་པ་ནང་བཞིན་མཐོང་།
“གློག་བརྙན་སྟོན་པ་ནང་བཞིན་རེད།”ཁོས་མར་ནང་གྲོང་གི་ཕོ་གསར་གཞན་དག་
ལ་དེ་ལྟར་ལབ། །
ཉལ་ཚར་རྗེས…ཧེ། ད་ནི་བཤད་རྒྱུར་ཡང་ངོ་གནོང་གི་“ རབ་བརྟན་གྱིས་དེ་
ལྟར་བཤད་མཚམས་བཞག་ཚེ“ཉལ་ཚར་རྗེས་ཅི་བྱས་སོང་ངམ། ཤོད་དང་ཤོད་དང་།”ཞེས་
མཐའ་འཁོར་གྱི་ཕོ་གསར་དེ་ཚོས་དེ་ལྟར་བྲེལ་དངངས་ཀྱིས་ལབ། །
དེ་གཉིས་ཀྱིས་སྒྲུབ་རྒྱུར་ངོ་མ་གནོང་ན། ཁྱོད་བཤད་རྒྱུར་ངོ་གནོང་ནས་ཅི་བྱེད།།
ཅེས་ཟེར་མཁན་ཡང་བྱུང་།
ཉལ་ཚར་རྗེས་གསལ་སྒྲོན་རས་ལུའི་ཁུད་ནས་གཅེར་བུར་ཉལ་ཅིང་། ཁོས་རི་མོར་
182



E)
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
འབྲི་བཞིན་འདུག”རབ་བརྟན་གྱིས་དེ་ལྟར་ལབ།
ཁོས་དེ་ལྟར་རང་གིས་མཐོང་བ་དང་མ་མཐོང་བའི་རྣམ་པ་ཕྲ་མོ་དག་འུད་སྒྲོག་དང་
སྒྲོ་བཏགས་ཀྱིས་ལབ་པ་ན། མཐའ་བསྐོར་ཡོད་པའི་ཕོ་གསར་དེ་དག་གིས་མཆིལ་མ་ཡང་
ཡང་མིད་དགོས་བྱུང་བ་དང་། ཁ་ཤས་ཤིག་གི་གདོང་པ་ཡང་དམར་པོར་གྱུར། གང་ལྟར་
ཀྱང་། ལོ་དེར་ཁོ་དང་གསལ་སྒྲོན་གཉིས་ཐང་ཉལ་བྱས་པའི་དོན་དེ་ལྟར་ཉིན་གཉིས་པར་
མར་ནང་གྲོང་ཚོའི་ནང་རླུང་ལྟར་ཁྱབ། དོན་དེ་ཕྱི་ལ་སྒྲོག་མཁན་གྱི་ཕོ་གསར་རབ་བརྟན་
གྱིས་ཐང་ལ་འོད་ཟེར་རྡོ་རྗེ་མར་ནང་སྤྲུལ་བའི་སྐུ་ཡི་ཡང་སྤྲུལ་ཡིན་པའི་གཏམ་དེ་ཐོས་
རྗེས། དེ་ལྟར་འདུག་བཟོད་མེད་པར་གྱུར་སོང་། ཁོས་ལོ་དེར་མར་ནང་གྲོང་སྟོད་ནས་
གསལ་སྒྲོན་ལ“ཁྱི་མོ”ཞེས་སྡིགས་དམོད་རྣར་མི་གཟན་པ་བྱས་མྱོང་ལ། “ཐང་ལ”ཞེས་
ཕྲུ་གུར་ཁྱད་གསོད་བྱས། དེར་མ་ཟད་མ་བུ་དེ་གཉིས་ཀྱི་ཐོག་རྟ་རྒྱུགས་བཏང་ནས་ཅུང་
མིན་ན་རྨིག་འོག་ཏུ་གཅིར་ལ་ཁད་བྱས། རབ་བརྟན་གྱིས་དེ་དག་དྲན་ཡོང་དུས། རང་
ཉིད་ཀྱིས་ལས་སྡིགས་པ་ཅི་འདྲ་ལྕི་མོ་ཞིག་བསགས་སོང་ངམ་སྙམ་པ་དང་། ད་ནི་ཕྱི་མའི་
འཕྲང་ལམ་ནས་ཐར་ས་ཞིག་ཡོད་དམ་བསམས།
"ངས་མཆོད་རྟེན་ཞིག་བཞེངས་རྒྱུ་ཡིན།” མཚན་མོ་དེར་གཉིད་མ་ཁུག་པའི་རབ་
བརྟན་གྱིས་རང་གི་ཆུང་མར་དེ་ལྟར་བཤད།
གང་ནས་བཞེངས་རྒྱུ་ཡིན་ནམ།” ཆུང་མས་རབ་བརྟན་གྱི་སྐད་ཆའི་ཕུགས་མ་
རྟོགས་པར་དེ་ལྟར་དྲིས། །
“མར་ནང་ཞིང་ཁུག་དེ་ནས་བཞེངས་རྒྱུ་ཡིན།” རབ་བརྟན་གྱིས་དེ་ལྟར་བཤད།
“སེམས་ཅན་གྱིས་ཁྱོད་ལ་འཕྱ་དམོད་བྱས་ན་ངོ་མི་ཚའམ།”
''སྡིག་སྒྲིབ་དག་ཐུབ་ན། སེམས་ཅན་ལ་ཅི་བཤད་ན་བཤད་དུ་ཆུགས་ཨང་།“ རབ་
བརྟན་གྱིས་དེ་ལྟར་བཤད།
183



གཡུ་དྲུག་དཀར་དཔེ་ཚོགས།
ལོ་དེ་ལ། རབ་བརྟན་གྱིས་འགྲོ་གྲོན་བཏང་ནས་མར་ནང་ཞིང་ཁུག་དེ་ནས་མཆོད་
རྟེན་ཆུང་ཆུང་ཞིག་བརྩིགས།
ཤར་གྱི་མཆོད་རྟེན་ནུབ་ཀྱི་སྡེ་བའི་ཁ་གནོན་ཟེར། མཆོད་རྟེན་སྡེ་འདབས་ནས་
བཞེངས་པ་ཏག་ཏག་རེད།” ལོ་ལོན་ཚོས་དེ་ལྟར་ཟེར།
མཆོད་རྟེན་བརྩིགས་རྗེས་མར་ནང་དགོན་པའི་གྲྭ་དམངས་ཕེབས་ནས་རབ་གནས་
བྱས། མཆོད་རྟེན་དེ་དེ་ལྟར་ཞིང་ཁུག་ཏུ་དཀར་ལིང་ངེར་འགྲེང་ཞིང་། དུས་ཆེན་དང་ཉི་
བཟང་སྐར་བཟང་གི་སྐབས་སུ་གྲོང་མི་མང་པོས་དེ་ལ་ཕྱག་བྱེད་ཅིང་བསྐོར་བ་བརྒྱབ། དེ་
ལྟར་ལགས་མོད་ཀྱང་། རབ་བརྟན་གྱིས་དངོས་སུ་གསལ་སྒྲོན་ལ་དགོངས་དག་ཅི་ཡང་
ཞུས་མ་མྱོང་།
བཅུ་གཅིག་པ།
མར་ནང་སྤྲུལ་བའི་སྐུ་ཁྲི་ཁར་འགོད་པའི་ལོ་དེར། ཁོ་བལ་བོའི་རྒྱལ་ས་ཀ་ཏ་མན་
རྡུ་རུ་དེ་ལྟར་ལྷག་མར་གྱུར་པའི་མཁོ་མེད་ཀྱི་ཅ་དངོས་གང་རུང་ཞིག་དང་མཚུངས་པར་
ལུས་ཡོད། ཁོས་མཚམས་རེར་རང་གི་ཡུལ་ཕྱོགས་སུ་ཡི་གེ་ཞིག་སྤྲིངས་འདོད་སྐྱེས། ཡིན་
ན་ཡང་། རང་གི་འཚོ་བའི་གནས་བབ་དེ་འདྲ་ཁོས་ཕ་མ་སྤུན་མཆེད་དག་ལ་ཡི་གེའི་
ལམ་ནས་བཤད་རྒྱུར་ངོ་གནོངས་བྱུང་།
ཁོ་སློབ་འབྲིང་དུ་བསྐྱོད་པའི་ལོ་དེ་ལ། བོད་ཡིག་སློབ་ཚན་དུ་ས་སྐྱ་ལེགས་བཤད་
ཀྱི་ཚན་པ་ཞིག་ཡོད་དེ། དེ་ནི་བླུན་པོ་བརྟག་པའི་ལེའུ་ཡིན་ཞིང་། “རྟག་ཏུ་གཞན་དོན་
མི་སེམས་པ། །དེ་ཡི་སྤྱོད་པ་ཕྱུགས་དང་མཚུངས། །བཟའ་བཏུང་འབའ་ཞིག་དུད་འགྲོས་
ཀྱང་། །བསྒྲུབ་པར་ནུས་པ་མ་ཡིན་ནམ། །”ཞེས་འཁོད་ཡོད། ཡང་ལེགས་བཤད་དེའི་
184



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
ང
སྒྲ
མཁས་པ་བརྟགས་པའི་ལེའུར”དམ་པ་རྒྱང་ན་གནས་ན་ཡང་། །འཁོར་འདབ་ཕན་པས་
རིང་ནས་སྐྱོང་། །མཁའ་ལ་སྤྲིན་ཆེན་འཁྲིགས་པ་ཡིས། །ས་ཡི་ལོ་ཏོག་ཁྱད་པར་འཕེལ། །
ཞེས་འཁོད་ཡོད། དམ་པ་དག་གི་གསུང་ནི་ཅི་མ་བདེན་ཨང་། ཁོ་ས་མཐར་འཁྱམ་པའི་
ལོ་དེ་དག་ཏུ་བཟའ་བཏུང་འབའ་ཞིག་གི་རྩོལ་སྒྲུབ་ལས་གཞན་ཅི་ཡང་མ་ནུས་ལ། མར་
ནང་ལུང་བའི་ཕ་མ་སྤུན་མཆེན་དག་ལ་ཕན་པས་རིང་ནས་ཅི་ཡང་སྐྱོང་མ་ཐུབ། དེ་
བས་ཁོ་ནི་དུད་འགྲོ་རེད། ཁོ་ནི་མ་རབས་ཤིག་རེད། ཁོ་འདི་འདྲ་ཡིན་པ་དམ་པ་གང་གི་
ལེགས་བཤད་ཤོ་ལོ་ཀ་དེ་གཉིས་ཀྱིས་བསྡོམས་ཚིག་བཀོད་ཡོད། དེ་བས། ཁོས་སེམས་སུ་
ས་མཐའ་ནས་ཅིས་ཀྱང་རང་མགོ་ཐོན་པ། རང་ས་ཟིན་པ། རང་དབང་ལྡན་པ་བཅས་ཀྱི་
བུ་སྙིང་སྟོབས་ཅན་ཞིག་འཁྱོངས་དགོས་བསམས། ཡིན་ན་ཡང་། ལོ་དེ་དག་ཏུ་ཁོ་གསལ་
སྒྲོན་གྱིས་བསྒྲགས་པའི་ཐ་ཚིག་དེ་ལས་ཐར་མ་ཐུབ། ཁོས་ལས་ཅི་བསྒྲུབས་ཀྱང་རླུང་རྟ་
མི་རྒྱུག་
དེ་ལྟར་ཁོ་བྱེས་སུ་གྱུར་ནས་ཤེས་མེད་ཚོར་མེད་དུ་མི་ལོ་བདུན་འགོར་སོང་། ལོ་ཟླའི་
འདབ་ལོ་དེ་དག་ཁོའི་ཚེ་སྲོག་གི་ཡལ་ཀོ་ནས་ཤོག་སྒྲ་དང་བཅས་ལྷུང་སོང་། ལོ་དེའི་སྟོན་
མཇུག་ཏུ། མར་ནང་གྲོང་ཚོའི་ཁོ་ར་ཁོར་ཡུག་ཀུན་ནས་གཡོགས་ཡོད་པའི་ཡུལ་སྡོང་གི་
ཡལ་ག་དག་ལས་ལོ་མ་ལེབ་མོ་དེ་ཚོ་མཚམས་ཚིགས་མེད་པར་རེ་རེ་བཞིན་ག་ལེར་ས་
རུ་འཐོར་ཡོང་། ལོ་མ་སེར་བོ་དེ་དག་ས་རུ་ཟགས་རྗེས་སླར་ཡང་རླུང་གིས་བསྐུལ་ཏེ་ས་
ཐོག་ནས་འཕྱོ་ཙམ་འཕྱོ་ཙམ་བྱེད། དེ་ནི་བྱ་གཤོག་ཐོགས་ཤིག་བར་སྣང་ནས་ས་ལ་ལྷུང་
རྗེས་ཡང་བསྐྱར་མཐོ་རུ་འཕུར་འདོད་པའི་བཟོ་ལྟ་ཡིན་ངེས་ཤིང་། ལོ་དེ་ལ་ངང་ཚུལ་དེ་
ནི་ཁོས་རང་གི་ལས་དབང་དང་འདྲ་པོ་ཞིག་ཡོད་པར་བསམས། དེ་ལྟར་བསམས་ནས་ཁོ་
མར་ནང་གྲོང་ཚོ་དང་གྱེས། དེ་དུས་ཁོའི་སེམས་སུ་བྱ་རྒོད་པོ་བྲག་ཐེམ་ནས་སླར་ཡང་
འཕུར་བའི་དཔའ་སྤོབས་ཀྱིས་ཁེངས་ཡོད།
185



གཡུ་དྲུག་དཀར་དཔེ་ཚོགས།
ཡིན་ན་ཡང་། ལོ་དེར་བལ་ཡུལ་གྱི་རྒྱལ་ས་ཀ་ཏ་མན་རྡུ་ནས་ཁོ་རང་མགོ་ཐོན་པ།
རང་ས་ཟིན་པ། རང་དབང་ལྡན་པ་བཅས་ཀྱི་བུ་སྙིང་སྟོབས་ཅན་ཞིག་འཁྱོངས་མ་ཐུབ།
ཁོས་སྔར་བཞིན་མི་ལ་ལག་གཡོག་རྒྱུགས་ནས་བསྡད། བལ་བོ་ནི་མི་ལ་མཐོ་དམན་དང་
རིགས་རྒྱུད་ཀྱི་དབྱེ་བ་གསལ་བོར་འབྱེད་པའི་ཡུལ་གྲུ་ཞིག་རེད། བལ་ཡུལ་དུ་མི་ལ་ལག་
གཡོག་རྒྱུག་པ་ནི་ཤིན་ཏུ་ཡིད་སྐྱོ་བ་ཞིག་ཡིན་ཏེ། མཚམས་རེར་ཁྱོད་ཀྱི་རང་བཀུར་ལ་
རྡོག་རྫིས་ཤོར་བར་མ་ཟད། དེའི་ཐོག་ཏུ་རྐང་བས་བཅག་བཅག་བྱེད་ཅིང་ཁ་ལུད་བོར་
ཡོང་། ལོ་དེ་དག་ཏུ་ཁོ་དེ་ལྟར་བལ་ཡུལ་དུ་སྐྱོ་བས་བསྡད། །
དེ་ལྟར་སྡོད་དུས། ཁོ་ཉིན་ཞིག་ཀ་ཏ་མན་རྡུའི་སྲང་མདོ་ཞིག་ནས་སྟེས་དབང་གིས་
མར་ནང་ལུང་ཁོག་ནས་ཡོང་བའི་ཚོང་བ་ཞིག་ལ་འཕྲད་ཅིང་། དེ་ནས་རང་གི་ཕ་མ་སྤུན་
མཆེད་དང་བཅས་པའི་ཕ་ཡུལ་ཕྱོགས་ཀྱི་བརྡ་འཕྲིན་གསལ་བོ་ཞིག་གོ་བྱུང་།
ངས་ཁྱོད་རེད་བསམས་བྱུང༌། འཕྱུག་མི་འདུག་ཨང་། ཡིན་ན་ཡང་། ཁྱོད་འདི་ལྟར་
སྐམ་རིད་དུ་གྱུར་འདུག་པས། ངས་ཨེན་ཙམ་མིན་ན་ངོ་ཤེས་མ་སོང་། ཚོང་བས་སྙིང་ཉེ་
ཉེ་ངང་དེ་ལྟར་ཁོར་ལག་འཇུ་བྱེད་བཞིན་བཤད། །
“ད་ལྟ་ཁྱོད་སྐྱབས་མགོན་རིན་པོ་ཆེའི་ཡབ་ཏུ་གྱུར་པས། འདི་ལྟར་སྡོད་པ་ལས་ཕྱིར་
ཕ་ཡུལ་དུ་ལོག་ན་མི་བཟང་ངམ།” ཚོང་བས་དེ་ལྟར་ཟེར། །
ལོ་བདུན་གྱི་རྗེས་ནས། ཁོས་གསལ་སྒྲོན་གྱིས་ལོ་དེར་ཁོ་ལ་བཤད་རྒྱུ་ཞིག་ཡོད་ཟེར་
བ་དེ་ནི་རང་ལ་མངལ་འཁོར་ཡོད་པ་དེ་བཤད་རྩིས་ཡོད་པ་གཞི་ནས་རྟོགས། ཉིན་དེར་
མི་ཚོགས་ཀྱི་འདུ་འཛི་ཆེ་ཞིང་སྐད་རིགས་སྣ་མང་འུར་ཆིལ་ཆིལ་དུ་གྲགས་ཡོང་བའི་ཇ་
ཁང་དེ་ནས་ཁོ་རེ་ཞིག་ལ་དགུན་གྱི་ཁུ་བྱུག་གི་ཚུལ་དུ་གྱུར་སོང་།
“འདི་སྐྱབས་མགོན་ཚང་གི་སྐུ་པར་རེད།” ཚོང་བས་དེ་ལྟར་རང་གི་སྐེ་ནས་ཤེལ་གྱི་
སྒྲོམ་བུ་ཆུང་ཆུང་ཞིག་བཏོན་ཡོང་བ་དང་། དེ་ཡང་སྐུད་པ་དམར་ནག་ཅིག་གིས་གསེར་
186



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གྱི་མགུལ་རྒྱན་སྦོམ་པོ་དེ་དང་ལྷན་དུ་ཚོང་བའི་སྐེ་ལ་བཏགས་འདུག ཚོང་བས་ཤེལ་སྒྲོམ་
དེ་སྐེ་ནས་བཀྲོལ་པ་དང་ཐོད་པར་གཏུགས་ཙམ་བྱས་རྗེས་ག་ལེར་ཁོའི་ལག་ཏུ་བཞག་
ཤེལ་སྒྲོམ་ལས་གཟན་གོས་ངུར་སྨིག་གི་འོག་ཏུ་སྟོད་འགག་སེར་བོ་མནབས་པའི་
ཕྲུ་གུ་ཆུང་ཆུང་ཞིག་དེ་ལྟར་པདྨའི་ཁྲི་རུ་བཞུགས་འདུག ཕྲུ་གུ་དེའི་མིག་ཟུང་དུ་ལྷོད་
འཇགས་ཀྱི་མདངས་ཤིག་རྒྱས་འདུག་པ་དང༌། དེ་ལྟར་མིག་གི་རི་མོར་གཡོ་བ་མེད་པར་
ཁོར་བལྟས་འདུག ཁོར་མིག་མདངས་དེ་རྒྱུས་ཡོད་ཡོད་འདྲ་པོ་ཞིག་ཡོད་པའི་ཉམས་སྣང་
སྐྱེས་ཤིང་། སེམས་ཀྱི་ག་ཤེད་ཅིག་ནས་ན་ཟུག་ཅིག་སྐྱེས་ཡོང་། །
“སྐྱབས་མགོན་ཚང་གི་སྐུའི་བྱད་གཟུགས་ཁྱེད་དང་འདྲ་པོ་འདུག་ཨང་།“ ཚོང་བས་
དེ་ལྟར་སྐེ་ཚུར་བསྲིངས་ཡོང་ནས་ཁོ་དང་ལྷན་དུ་སྐུ་པར་ལ་ལྟ་བཞིན་བཤད།
གསལ་སྒྲོན་ད་ལྟ་གནས་ཡུལ་ནས་བདེ་པོ་རེད་དམ།”ཁོས་དེ་ལྟར་དྲིས།
“ ཤུ་ཚོང་བས་དངན་པ་ཞིག་འཐེན་པ་དང༌། དེ་ནས་”ཁོ་མོ་ད་དུང་གོ་རྒས་སུ་ལུས་
ཡོད། ཁྱེད་ཀྱིས་དངོས་གནས་མར་ནང་ལུང་བའི་མཛེས་མ་རྩེ་གྲ་དེའི་མི་ཚེ་འཕྲོ་བརླག་
ཏུ་བཏང་སོང་ཨང་།” ཞེས་ཡིད་ཕམ་པའི་ངང་བཤད་བྱུང་། །
གསལ་སྒྲོན། གསལ་སྒྲོན། ཁོའི་ཡ་ཆུང་གངས་དཀར་སེམས་སུ་ཙག་ཤད་ཅིག་བརྒྱབ།
ལོ་བདུན་འགོར་སོང་། མོའི་རེ་སྒུག་གི་མེ་ཏོག་ད་དུང་ཡང་མ་རྙིངས་པར་དེ་ལྟར་ལྷུག་
གེར་བཞད་ཡོད། མོའི་རེ་སྒུག་གིས་བྱེས་སུ་གྱུར་པའི་ཁོའི་སེམས་སུ་བཟོད་དུ་མི་བཏུབ་
པའི་ན་ཟུག་ཆེན་པོ་ཞིག་བསྐྱེད་བྱུང་། འདི་ནི་ཁོས་བྱེས་ཀྱི་འཚོ་བའི་ནང་ཡང་ཡང་
རྟོགས་འཆར་བྱས་པའི་ངང་ཚུལ་ལས་ཡོངས་སུ་འདའ་ཡོད་ཨང་། ཁོས་གསལ་སྒྲོན་སྔ་མོ་
ནས་མི་གཞན་དང་ཆང་ས་བརྒྱབ་ཡོད་བསམས་ཡོད། ཁོས་གསལ་སྒྲོན་གྱིས་སྔ་མོ་ནས་ཁོ་
དང་ཁོས་བཞག་པའི་རྨ་ཁ་དེ་བརྗེད་ཚར་ཡོད་བསམས། ལོ་བདུན་འགོར་སོང་། ཁོས་རང་
187



གཡུ་དྲུག་དཀར་དཔེ་ཚོགས།
ཉིད་སྔ་མོ་ནས་མར་ནང་གྲོང་ཚོའི་གླེང་གཞི་དང་མར་ནང་གྲོང་ཚོའི་མི་རྣམས་ཀྱི་འཚོ་
བའི་ནང་ནས་སྨུག་སྤྲིན་བཞིན་ཡལ་ཚར་ཡོད་བསམས་ཡོད། ཡིན་ན་ཡང་། ཁོས་དེ་ལྟར་
རིགས་འདེད་ཀྱིས་རྟོགས་འཆར་བྱས་པ་མཐའ་དག་དེ་ལས་ལྡོག་པར་གྱུར་ཡོད། མ་གཞིར།
འཚོ་བ་ནི་རིགས་འདེད་ལས་འགོངས་ཡོད། ཇུས་འགོད་ལས་འགོངས་ཡོད། འཚོ་བ་ཟེར་
བ་དང་མི་ཚེ་ཟེར་བ་འདི་མ་གཞིར་ཅི་ཞིག་ཡིན་ནམ།
"དྲང་མོར་བཤད་ན། ལོ་དེར་ངས་ཀྱང་བར་བ་མངགས་ནས་གསལ་སྒྲོན་མནའ་མར་
བསླངས་མྱོང་། མོས་མོས་མཐུན་རྩ་བ་ནས་མ་བྱས།“ ཚོང་བའི་གདོང་མདོག་ཅུང་དམར་
བོར་གྱུར་ཅིང་འཚེར་བག་དང་བཅས་ཁོར་དེ་ལྟར་ཟེར་བ་དང་། ''མི་རང་ག་བ་ཞིག་སྐྱབས་
མགོན་གྱི་ཡུམ་དུ་འགྱུར་རྒྱུའི་བསོད་ནམས་ག་ལ་ཡོད། གསལ་སྒྲོན་དངོས་གནས་བུད་མེད་
རང་ག་བ་ཞིག་མ་རེད། མོས་ཁྱེད་རང་ཕྱིར་ལོག་པར་ནམ་ཡང་ཡིད་ཆེས་བྱས་ཡོད་པ་འདྲ།
ཚོང་བས་དེ་ལྟར་ཟེར་བ་དང་
། ཁ་ནས་ཇ་ལོ་ཞིག་ཕུ་སྒྲ་དང་བཅས་ས་རུ་གཡུགས།
"མོ་ད་ལྟ་སྐྱིད་པོ་བདེ་མོ་ཡིན་ནམ།” ཁོས་ལག་པའི་ནང་དུ་སྤྲུལ་སྐུའི་སྐུ་པར་ཉར་
ནས་དེ་ལྟར་དྲིས། །
“འེ། ད་ནི་སྐྱིད་པའི་ཉི་མ་ཤར་བ་རེད། སྐྱབས་མགོན་གྱི་ཡུམ་དུ་གྱུར་པས། སྐྱིད་ཀྱི་
ཉི་མ་མགོ་བརྩམས་སོང་། སྔོན་ཆད་ཡིན་ན་མ་བུ་གཉིས་ཀྱིས་གྲོང་ཚོའི་ནང་གི་མི་ཁ་ཅི་
འདྲ་མང་པོ་ཞིག་ཁུར་མྱོང་ཡོད་ཨང་། ཚང་མ་སྡིག་པ་རེད་ཡ”ཟེར།
''སྐུ་པར་འདི་ང་ལ་སྤྲད་ན་ཆོག་གམ” ཁོས་ཚོང་བར་དེ་ལྟར་བཤད།
“ལོས་ཆོག ཁྱེད་རང་སྐྱབས་མགོན་གྱི་ཡབ་རེད། ཁྱེད་ལ་མི་སྟེར་སུ་ལ་སྟེར།" ཚོང་
བས་དེ་ལྟར་ཟེར་བ་དང་“ང་ས་གང་ལ་སོང་ཡང་སྐུ་པར་དེ་སྐེ་ནས་འགྲོལ་མ་མྱོང་། སྣང་བ་
ཞིག་ལ་སྐྱབས་མགོན་ཚང་གིས་ཐུགས་རྗེའི་སྤྱན་གྱིས་བསྲུངས་ཡོད་པ་འདྲ། དོན་ཐམས་
ཅད་བདེ་བླགས་ཀྱིས་འགྲུབ་ཡོང་། ཚོང་བས་དེ་ལྟར་ལག་པས་ཐལ་མོ་དང་གར་སྦྱར་ནས་
188



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གྱི
བཤད་བྱུང་།
“ཁྱོད་ཀྱིས་ང་ལ་གནས་ཚུལ་འདི་དག་ལབ་པ་ཐུགས་རྗེ་ཆེ།”ཁོས་ཚོང་བར་ལག་
འཇུ་ཐེངས་གཅིག་བྱས་ཤིང་། དེ་ནས་ཡར་ལངས་པ་དང༌། ''དགོངས་དག་ཞུ། ང་ལ་ད་
དུང་ལས་ཀ་ཡོད་པས་འགྲོ་དགོས”ཞེས་བཤད།
“ཁྱོད་ཀྱིས་བལ་བོར་ལས་ཀ་ཅི་ཞིག་བྱེད་བཞིན་ཡོད་དམ།”ཚོང་བ་ཡང་རྟབ་རྟབ་
པོར་ཡར་ལངས་བཞིན་དེ་ལྟར་དྲིས།
“ངས་ཚོང་ཁང་ཞིག་ཕྱེ་ཡོད།”ཁོས་ལོ་དེར་མར་ནང་ལུང་ཁོག་ནས་ཡོང་བའི་ཚོང་
བ་དེར་དེ་ལྟར་རྫུན་བཤད།
ཁོ་མྱུར་དུ་ཇ་ཁང་གི་ཕྱི་རུ་བུད། །
རི་བོ་ཧི་མ་ལ་ཡའི་རི་སུལ་ནས་ལྡང་ཡོང་བའི་བརླན་ཞིང་བཤེར་ལ་བསིལ་ཞིང་
གྲང་བའི་རླུང་གིས་ཁོའི་སྐྲ་ལོ་རིང་བོ་དེ་འཕྱོ་ཙམ་འཕྱོ་ཙམ་བྱས་སོང་། མགོ་ཐོག་གི་སྤྲིན་
པ་ལེབ་མོ་དེའི་པང་བ་ནས་ལྷུང་ཡོང་བའི་ཆར་ཐིགས་ཀྱིས་ཁོ་རང་གི་ལུས་ཐོག་གི་ལྭ་
བ་སྲབ་མོ་དེ་བརླན་པར་བཟོས་སོང་། ཁོས་ལག་མཐིལ་དུ་མར་ནང་སྤྲུལ་བའི་སྐུ་ཡི་པར་
དེ་དམ་དུ་བསྡམས་ནས་རྒྱུག་མ་འདུར་གྱིས་ཀ་ཏ་མན་རྡུའི་སྲང་ལམ་ནས་བསྐྱོད་ཅིང་།
མཚམས་ཤིག་ལ་ལམ་འགྲོ་ཁ་ཤས་ལ་དཔུང་གཏུགས་བརྒྱབ་པ་དང་། མི་རེ་གཉིས་ཤིག་
གིས་བལ་བོའི་སྐད་ཀྱིས་གཤེ་གཤེ་བཏང་ཡོང་། ཁོས་རང་གི་གདོང་གི་ཆར་ཆུའམ་མིག་
ཆུ་གང་ཡིན་པ་མི་ཤེས་པ་དེ་པར་ཡང་ཡང་ཕྱིས་ཤིང་། དེ་ལྟར་དམིགས་ཡུལ་མེད་པར་
དུས་ཚོད་རིང་ཙམ་ལ་བསྐྱོད། ཐག་མི་རིང་བའི་ས་རུ་མཆོད་རྟེན་མཐོན་པོ་དེ་སྔར་བཞིན་
ཟིལ་ཉམས་ཀྱིས་འགྱིང་འདུག་ཅིང་། ཕྱོགས་བཞིར་འཐེན་པའི་དར་གདང་ཐོག་གི་ཁ་
དོག་སྣ་ལྔའི་དར་ལྕེ་དེ་དག་རླུང་གིས་ལྷབ་ལྷུབ་བསྐྱོད། རྒྱང་ནས་བལྟས་ན་མཆོད་རྟེན་དེ་
ནི་དྲིལ་བུ་ཆེན་པོ་ཞིག་ཁ་སྦུབ་ཏུ་བཞག་ཡོད་པ་དང་མཚུངས་ཤིང་། མཆོད་རྟེན་གྱི་བུམ་
189



གཡུ་དྲུག་དཀར་དཔེ་ཚོགས།
པའི་ཞབས་སུ་དཀྱུས་རིང་ལ་དཀར་ནག་གི་དབྱེ་མཚམས་གསལ་བའི་སྤྱན་རས་ཀྱི་རི་མོ་
ཞིག་འཁོད་ཡོད་ཅིང་དེས་ནི་དེ་ལྟར་འབྱེད་འཛུམ་མེད་པར་ཚུར་བལྟས་འདུག
ལོ་དེར། ཁོས་གཞི་ནས་རང་གིས་གསལ་སྒྲོན་ལ་ཁྲེལ་མེད་བྱས་པ་ནི་བརྩེ་དུང་གི་བུ་
ལོན་ཙམ་མ་ཡིན་པ་རྟོགས། ལས་དབང་གིས་ཁོར་བརྩེས་པའི་ཀུ་རེ་དེ་ནི་ཅི་འདྲའི་བརྩེ་
མེད་ཅིག་རེད་ཨང་། ལོ་བདུན་འགོར་སོང་། མར་ནང་གྲོང་ཚོའི་གངས་དཀར་གཡུ་སྒྲོན་
མས་ད་དུང་རང་གི་སྙིང་དབུས་ཀྱི་མི་དེར་བསྒུགས་བསྡད་ཡོད་དམ། ལོ་དེར་ཁོས་གསལ་
སྒྲོན་ལ“ང་རྗེས་མ་གངས་དཀར་གཡུ་སྒྲོན་མའི་མཛའ་བོ་ཕོ་གསར་དེ་ནང་བཞིན་ཕྱིར་
ལོག་རྒྱུ་མ་བྱུང་ན། ཁྱོད་ཀྱིས་གངས་དཀར་གཡུ་སྒྲོན་མ་བཞིན་སྒུག་སྡོད་ངེས་སམ”ཞེས་
དྲིས། དེ་ལ་གསལ་སྒྲོན་གྱིས “ངས་མ་ཤི་བར་དུ་སྒུག་སྡོད་ངེས་ཡིན”ཟེར། ཁོས་དེ་ནི་མོས་
སྣང་མེད་དུ་བཞག་པའི་ཁ་དན་ཙམ་ཡིན་ངེས་ཏེ། དེ་ལྟ་བུའི་ཁ་དན་གྱི་མཆོད་མེ་ནི་དུས་
ཚོད་ཀྱི་རླུང་ཁར་བཞག་པ་ཙམ་གྱིས་མེ་ལྕེ་གཞིལ་འགྲོ་བར་སྙམ། ཡིན་ན་ཡང་། གསལ་
སྒྲོན་གྱིས་མཆོད་མེ་དེ་ལྟར་སྦྱར་ནས་མི་ལོ་འཁོར་མོ་བདུན་ཙམ་འགོར་སོང་། མོས་མ་
གཞིར་དངོས་གནས་མ་ཤི་བར་དུ་ཁོར་སྒུག་ངེས་སམ། ཁོར་རང་ཉིད་དེ་མ་ཐག་གཤོག་པ་
ཞིག་ཐོགས་ཏེ་མར་ནང་ལུང་བར་འཕུར་འགྲོ་རྒྱུའི་སེམས་འདུན་འགོག་ཏུ་མེད་པ་ཞིག་
བྱུང་། ཁོ་ཕྱིར་རང་ཉིད་སྡོད་སའི་ཁང་མིག་དེར་ལོག་ཅིང་། དེ་མ་ཐག་ཕྱིར་ལོག་རྒྱུའི་གྲ་
སྒྲིག་བྱས།
ཁོས་ཞག་གང་བོར་རང་གི་ཅ་ག་དག་ལས་གང་ཞིག་ཕར་གཡུག་རྒྱུ་དང་གང་ཞིག་
ཕ་ཡུལ་ལ་འཁུར་རྒྱུར་བདམས་གསེས་བྱས། མཚམས་ཤིག་ལ་ཁོ་གཞི་ནས་སེམས་པ་ཨ་
ཐང་ཆད་སོང་། མི་ལོ་བདུན་གྱི་རིང་ལ། ཁོར་ཕྱིར་འཁུར་ཆོག་པའི་ཅ་དངོས་ཅི་ཡང་
མི་འདུག མི་རྐྱང་གི་མལ་ཁྲི་རྫོབ་པོ་དེ་དང་། དེའི་ཐོག་གི་མལ་ཆས་རྙིང་བ་དེ། ད་དུང་
བཟའ་བཏུང་གི་ཡོ་བྱད་ཁ་ཤས། དེ་མིན་ཡང་དང་ཡང་དུ་བཀྲུས་ཤིང་ལྟེབས་གཉེར་ཤོར་
190



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
༣
བྲི
སྒྲ
སུ།
བའི་གྱོན་གོས་དེ་དག དེ་མིན་ཁོར་མིང་གིས་གླེང་ཆོག་པའི་རིན་ཐང་ཅན་གྱི་ཅ་དངོས་
ཅི་ཡང་མི་འདུག ཁོའི་སེམས་གློ་བུར་དུ་ཡོངས་སུ་འཁྱགས་སོང་། མི་ལོ་བདུན་གྱི་རིང་
ལ། ཁོ་ནི་དངོས་གནས་བཟའ་བཏུང་གི་རྩོལ་སྒྲུབ་ཁོ་ནར་འབད་མཁན་ཞིག་ཏུ་གྱུར། རང་
རེའི་མེས་པོའི་མཐོང་ལམ་དུ་ཁོ་དུད་འགྲོ་ལྟ་བུ་ཞིག་ཏུ་གྱུར་ཡོད་ཅིང་། ཁོས་ཀྱང་རང་
ཉིད་དེ་འདྲ་ཞིག་ཏུ་གྱུར་འདུག་སྙམ། དེར་བརྟེན། ལོ་དེ་ལ་ཁོས་མར་ནང་གྲོང་ཚོའི་བརྡ་
འཕྲིན་ཐོས་ཤིང་། གསལ་སྒྲོན་གྱིས་ད་དུང་ཁོར་རེ་སྒུག་བྱས་ཡོད་པ་དང་། རང་ལ་བུ་ཞིག་
ཡོད་པ། བུ་དེ་སྤྲུལ་སྐུ་རུ་གྱུར་པ་སོགས་དགའ་སྐྱོ་གཉིས་ལྡན་གྱི་བརྡ་འཕྲིན་དེ་དག་ཐོས་
རྗེས། གཞི་ནས་རང་ཉིད་ཀྱི་ཚེ་སྲོག་ནི་ཤིང་བལ་བཞིན་ད་ལྟའི་བར་དུ་རླུང་གིས་ཡང་
ཡང་བདས་ཤིང་། འགན་ཅི་ཡང་མ་ཁུར་པར་མི་ལོ་བདུན་འགོར་ཡོད་པ་རྟོགས།
མེས་པོ་ཚོས“ཤིང་བལ་རླུང་གིས་བདས་པ་དེ།།མཐོ་སར་མི་སྡོད་གཤོང་དུ་ཆགས།།
ཟེར། ཁོ་དེ་ལྟར་ས་མཐའ་ནས་མི་ཡི་གཡོག་ཏུ་རྒྱུགས་ཤིང་། ལྟོ་རྒྱབ་ཁོ་ནར་འབད་ནས་
སོ་ཚིས་ངན་ངོན་ཙམ་ལ་ཡིད་ཚིམ་ནས་བསྡད། དེ་ལྟར་བསྡད་པས། ད་ལྟ་ཕྱིར་མར་ནང་
གྲོང་ཚོར་ལོག་བསམ་དུས། ཁོར་རང་ཉིད་ལ་མར་ནང་གྲོང་ཚོར་ལོག་ཆོག་པའི་ཐོབ་ཐང་
ཅི་ཡང་མེད་པ་རྟོགས། ཁོ་འདི་ལྟར་ལག་སྟོང་སྐམ་པོ་མཆན་ལ་བཙིར་ནས་ཕྱིར་མར་ནང་
གྲོང་ཚོར་ལོག་ཚེ། དང་ཐོག་མར་ནང་གྲོང་ཚོ་ནས་རྒྱང་དུ་གྱེས་དགོས་པའི་རྒྱུ་མཚན་ཅི་
ཡང་བཤད་ཐབས་མི་འདུག་བསམས།
ཁོ་ལོ་དེར་དབུགས་ཤོར་བའི་དབུགས་ལྒང་བཞིན་ཁང་མིག་དེ་ནས་སར་བསྡད་པ་
དང་། གློག་འོད་མག་མོག་དེའི་འོག་ནས་ལག་སོར་སྐྲ་ལོ་རིང་བོ་དེའི་གསེང་དུ་འཐམ་
ནས་དེ་ལྟར་ལུས་སོང་།
191



གཡུ་དྲུག་དཀར་དཔེ་ཚོགས།
བཅུ་གཉིས་པ།
ཨ་མ་བཟང་མོས“བུ་མོ། ད་ནི་མི་ཚེའི་སྐྱ་ཡ་ཞིག་ལ་བསམ་བློ་ཐོངས་ཨང་”ཟེར།
'' ཨ་མ། ངས་ལོ་སུམ་ཅུའི་བར་དུ་སྒུག་རྒྱུ་ཡིན། གལ་ཏེ་ཁོ་ད་དུང་ལོག་ཡོང་རྒྱུ་མ་
བྱུང་ན། ང་ཇོ་མོ་བྱ་རྒྱུ་ཡིན། ལོ་དེར་གསལ་སྒྲོན་གྱིས་དེ་ལྟར་བཤད། །
“གཅེས་ཕྲུག་མ། དེ་ལྟར་མ་བཤད། མི་ཚེའི་ལམ་ཐག་ད་དུང་རིང་པོ་ཡོད།”
''ཨ་མ། ཁོ་དངོས་གནས་ཕྱིར་ལོག་མི་སྲིད་དམ།” གསལ་སྒྲོན་གྱིས་དེ་ལྟར་དྲིས།
བུ་ཆུང་འོད་ཟེར་རྡོ་རྗེ་མར་ནང་དགོན་པའི་ཁྲི་རུ་འཁོད་ཅིང་། ཀུན་གྱིས་གཙིགས་
སུ་བཀུར་བའི་སྐྱབས་མགོན་དུ་གྱུར་རྗེས། གསལ་སྒྲོན་ལ་གོ་རྒས་མ་ཞེས་མངོན་ལྐོག་
གང་རུང་ནས་མི་ཁ་གཏོང་མཁན་མ་བྱུང་། མོར་ཀུན་གྱིས་མ་ཡུམ་ཞེས་འབོད་ཅིང་།
མར་ནང་གྲོང་ཚོ་ཕར་ཞོག་ལུང་ཁོག་དེའི་ཕུ་མདའ་བར་གསུམ་གྱི་གྲོང་མི་ཚང་མས་ས་
གང་ནས་འཕྲད་ཀྱང་བརྩི་བཀུར་བླ་ལྷག་གིས་བྱེད། ཡིན་ན་ཡང་། བུ་ཆུང་དགོན་པར་
ཁྲིད་པ་ནས་བཟུང་གསལ་སྒྲོན་སླར་ཡང་ཁེར་རྐྱང་དུ་ལུས་ཤིང་། མཚན་ལ་མཚམས་རེར་
བུ་ཆུང་འོད་ཟེར་རྡོ་རྗེ་རུམ་དུ་ཉལ་ཡོད་པའི་སྣང་བ་དང་བཅས་ལག་སྙོབ་བྱེད་དུས་མུན་
པའི་ཀློང་ནས་མལ་སའི་ནང་དུ་རང་གཅིག་པུ་སྟོང་ལྷང་ལྷང་དུ་ལུས་ཡོད་པ་རྟོགས།
སྔོན་ཆད། གསལ་སྒྲོན་གྱིས་བུ་ཆུང་རུམ་ནས་ཉལ་སྐབས། བསམ་མེད་ཀྱི་ཕྲུ་གུ་དེས་
''ཨ་མ། གཞན་པས་ང་ལ་ཐང་ལ་ཟེར་བའི་ནང་དོན་ཅི་རེད”ཅེས་དྲིས་ཡོང་།
''ཨ་མའི་ལོ་ལོ། དེ་ནི་ཁྱོད་རང་ཐང་ནས་སྐྱེས་པའི་བུ་ཡིན་པས་དེ་ལྟར་བོས་པ་རེད།་
གསལ་སྒྲོན་གྱི་སེམས་སུ་ན་ཟུག་ལངས་ཀྱང་ཁ་ནས་དེ་ལྟར་ལབ།
ཐང་ནས་སྐྱེས་པ་ཡིན་ན་ཨ་ཕ་མེད་པ་ཡིན་ནམ།
''ཨ་མའི་ལོ་ལོ། ཕ་མེད་པའི་བུ་ཞིག་ཡོད་པ་མ་རེད།”
192



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
“འོ་ན། ངའི་ཨ་པ་རིག་རྒྱུ་མེད་པར་གང་དུ་བུད་སོང་ངམ།“འོད་ཟེར་རྡོ་རྗེ་ཡིས་དེ་
ལྟར་མིག་རིག་རིག་གིས་དྲིས།
''ཨ་མའི་ལོ་ལོ། ཁྱོད་ཀྱི་པ་རྒྱ་གར་དུ་བུད་སོང་། ད་ཕྱིར་ལོག་རན་ཡོད།”གསལ་སྒྲོན་
གྱིས་དེ་ལྟར་ཕྲུ་གུའི་མགོ་ལ་བྱིལ་བྱིལ་གཏོང་བཞིན ”རྗེས་མ་ཁྱོད་ཀྱིས་ཀྱང་སྐྲ་ལོ་རིང་
བོར་བསྐྱུར་ན་སྙིང་རྗེ་མོར་མཐོང་ངེས”ཞེས་བཤད། །
''ཨ་མ། ངའི་ཨ་ཕ་བརྙན་འཕྲིན་ནང་གི་ཐང་སི་བླ་མ་བཞིན་རྒྱ་གར་དུ་ཆོས་ལེན་དུ་
ཕྱིན་པ་རེད་དམ། འོད་ཟེར་རྡོ་རྗེས་དེ་ལྟར་བཤད་པ་ན་གསལ་སྒྲོན་ལ་གད་མོ་ཤོར།
ལོ་དེར། མུན་པས་གཡོགས་པའི་གཞོགས་ཁང་ཆུང་ཆུང་དེ་ནས་གསལ་སྒྲོན་གྱིས་
མུན་པའི་ནང་དུ་ཅེར་ནས་བསྡད། དེ་ལྟར་སྡོད་དུས་མོ་རང་གི་ལས་དབང་ལ་གད་མོ་
ཤོར་སོང་། "ང་འབྲུག་མོའི་ཐོད་པའི་ཁ་ཡིག་འདི། །འདི་ཉིན་ལ་མ་བྲིས་མཚན་ལ་བྲིས། །
མཚན་གྱི་ཉི་ཤུ་དགུ་ལ་བྲིས། །འབྲི་མཁན་ཆང་གིས་བཟི་ལེ་རེད། །” མོ་སྔོན་ཆད་སྒྲ་སྡུད་
འཕྲུལ་ཆས་ལ་ཉན་རྒྱུར་དགའ་ཞིང་། དུས་རྒྱུན་དུ་བུ་ཆུང་འོད་ཟེར་རྡོ་རྗེ་དང་ལྷན་དུ་སྒྲ་
སྡུད་འཕྲུལ་ཆས་སྔས་མགོར་བཞག་ནས་དེ་ལྟར་གེ་སར་སྒྲུང་ལ་ཉན་དུས། འབྲུག་མོ་ཧོར་
གུར་དཀར་གྱིས་བཙན་འཕྲོག་བྱས་རྗེས། དེ་ལྟར་རང་གི་ལས་དབང་ལ་སྐྱོ་གླུ་ལེན་པ་ཐོས།
ད་ལྟ་མོས་ཀྱང་རང་གི་ལས་ཀྱི་ཐོད་པའི་ཁ་ཡིག་འདི་འབྲི་མཁན་ཡང་ཆང་གིས་བཟི་
ཡོད་པར་བསམས། ར་བཟི་ཞིག་གིས་དེ་ལྟར་རྩེད་མཚར་གྱིས་སྨྱུག་ཁ་བསྒྱུར་ཙམ་གྱིས་མོ་
ཁོ་ལ་དགའ་བར་གྱུར་ཅིང་། ཡང་སྨྱུག་ཁ་བསྒྱུར་ཙམ་གྱིས་མོ་གཞིས་སུ་ལུས་ཤིང་ཁོ་རང་
བྱེས་སུ་འཁྱམས། དེ་ནས་སྨྱུག་ཁ་བསྒྱུར་ཙམ་གྱིས་བུ་ཆུང་འོད་ཟེར་རྡོ་རྗེ་སྐྱེས། ར་བཟི་དེ་
ནི་ཅི་འདྲའི་མི་རྩེད་མཚར་ཅན་ཞིག་རེད་ཨང་། ཡང་སྨྱུག་ཁ་བསྒྱུར་ཙམ་གྱིས་ཀུན་གྱིས་
ཐང་ལ་ཞེས་ཁྱད་གསོད་བྱེད་པའི་བུ་ཆུང་དེ་མར་ནང་སྤྲུལ་བའི་སྐུ་རུ་བསྒྱུར། ད་ནི་མོས་
སེམས་བསམ་པའི་གཏིང་ནས་ར་བཟི་དེས་ཡང་བསྐྱར་སྨྱུག་ཁ་ཐེངས་གཅིག་བྲིས་ཏེ། ཁོ་
193



གཡུ་དྲུག་དཀར་དཔེ་ཚོགས།
རང་ས་མཐའ་ནས་མར་ནང་གྲོང་དུ་ཁྲིད་ཡོང་བར་གསོལ་འདེབས་བྱས།
ཡིན་ན་ཡང་། ཁོ་དེ་ལྟར་སྔར་བཞིན་ལོག་ཡོང་རྒྱུ་མ་བྱུང་། དེ་ལས་ལྡོག་སྟེ་ཐག་ཉེ་
རིང་གི་མི་ཚང་མང་པོ་ཞིག་གིས་བར་བ་ཟམ་མི་ཆད་པར་མངགས་ནས་སླེབས་བྱུང་བ་
དང་། སྤྲུལ་སྐུའི་མ་ཡུམ་ལ་དེ་ལྟར་གཉེན་གྱི་བདག་པོ་མང་པོ་བྱུང་།
དེ་ནས་ཨ་མ་བཟང་མོས་བུ་མོ། ད་ནི་མི་ཚེའི་སྐྱ་ཡ་ཞིག་ལ་བསམ་བློ་ཐོངས་ཨང་
ཟེར།
།
“གངས་དཀར་ཨ་མ་གཡུ་སྒྲོན་མའི་ངག་རྒྱུན་དེའི་དབང་གིས། ལོ་ལོན་ཚོས་མར་
ནང་གྲོང་ཚོའི་སྐྱེས་པ་ཕྱི་རུ་འཁྱམས་མཁན་དག་ནམ་ཡང་ཕྱིར་ལོག་མི་ཐུབ་ཟེར་མྱོང་
ཡོད། འདི་ནི་ཁྲེགས་ཟེར་བ་དེ་རེད། ཁྲེགས་ལ་ཟློག་ཐབས་ཡོད་པ་མ་རེད།”ཨ་མ་བཟང་
མོས་དེ་ལྟར་བུ་མོར་ཁ་ཏ་བྱས།
ཨ་མ། ད་ནི་ང་ལ་གནས་ཀྱི་སྐད་ཆ་མ་བཤད།" གསལ་སྒྲོན་གྱིས་ལོ་དེར་དེ་ལྟར་
ཚིག་ཐག་ཆོད་པོས་བཤད་པ་དང་། གཉེན་སློང་མཁན་སུ་ལ་ཡང་མོས་མཐུན་མ་བྱས།
ཁོའི་ཕ་སྙན་གྲགས་དང་མ་ཐར་མོ་སོགས་ཀྱིས་གསལ་སྒྲོན་གྱིས་དེ་ལྟར་གཉེན་སློང་
མཁན་སུ་ལ་ཡང་མོས་མཐུན་མི་བྱེད་པར་ས་མཐར་འཁྱམས་ནས་མི་ལོ་བདུན་ལ་འཆི་
གསོན་གྱི་གཏམ་ཅི་ཡང་ཐོས་རྒྱུ་མེད་པའི་ཁོ་ལ་སྒུག་པ་མཐོང་སྐབས། བུ་མོ་གསལ་སྒྲོན་
ནི་རྗེ་བཙུན་སྒྲོལ་མའི་རྣམ་སྤྲུལ་མིན་ནམ་སྙམ། ཨ་ཁུ་སྙན་གྲགས་ཀྱིས“ངའི་བུ་དེས་
དངོས་གནས་རྒྱུ་འབྲས་བསྣོགས་སོང་ཨང་། ད་ནི་ངེད་རྒན་རྒོན་གཉིས་དྲན་ནས་ཡུལ་ལ་
མི་འཁོར་རུང་། བུ་མོ་དེ་འདྲ་ཡག་པོ་ཞིག་དྲན་ནས་ཀྱང་ཡུལ་ལ་འཁོར་འོས། ཁོ་ནི་ཅི་
འདྲའི་མི་བརྩེ་མེད་ཅིག་རེད་ཨང”ཞེས་རང་གི་བུ་ལ་ལེ་བདའ་ཡང་ཡང་བྱེད། །
ལོ་དེར་ཁྱིམ་ཚང་གཉིས་གྲོང་ཚོའི་སྲང་མདོ་ནས་དེ་ལྟར་ཁ་འཛིང་དང་ལག་འཛིང་
ཛ་དྲག་ཅིག་ཤོར་རྗེས། དབུས་རོགས་མནའ་བཅད་དེ་གཉིས་དགྲ་ཟླར་གྱུར་ཅིང་། ནམ་
194



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཡང་ཁ་བསྲེས་མེད་པར་གྱུར། ཕྱིས་སུ་སྤྲུལ་སྐུ་ཁྲི་ཁར་འགོད་དུས་ཀྱང་། དགོན་པས་ཁོའི་
ནང་མི་ཡང་སྤྲུལ་སྐུའི་ཕྱོགས་ཀྱི་མི་རུ་བརྩིས་ནས་གྲལ་མགོར་འཕུད་རྩིས་བྱས་མོད། དེ་
ལ་གསལ་སྒྲོན་གྱི་ཕ་བློ་བཟང་གིས་མོས་མཐུན་རྩ་བ་ནས་མ་བྱས། ཁོས“དེ་ཚང་གིས་སྤྲུལ་
སྐུ་འཚར་ལོངས་བྱུང་བའི་གོ་རིམ་དུ་ལྷམ་ཆ་གཅིག་ཀྱང་ཉོས་མ་མྱོང་། དེ་ཚང་སྤྲུལ་སྐུའི་
བདག་པོ་ཡིན་ན། ད་ནི་གནམ་འོག་གི་མི་ཚང་མ་བདག་པོ་ཡིན” ཞེས་བཤད། །
སྐད་ཆ་དེ་འདྲ་གོ་དུས། ཁོའི་ཕ་རྒན་སྙན་གྲགས་ཀྱིས་“ད་ནི་རིན་པོ་ཆེའི་སྐུ་ངོར་
བལྟས་ནས་ངས་མི་ངན་དེར་འཛིང་རེས་བྱ་རྒྱུ་མིན”ཟེར།
ཕྱིས་སུ། ལོ་ཟླ་མར་ནང་གྲོང་ཚོའི་ཡུལ་སྡོང་གི་ཡལ་ག་ནས་ཤོག་སྒྲ་དང་བཅས་
ཟགས་སོང་། ལོ་ཟླ་གཙང་བོ་བཞིན་རྒྱང་ལ་བཞུར་སོང་། ལོ་ཟླ་སྤྲུལ་སྐུའི་བླ་བྲང་གི་
གཡེར་དྲིལ་དེའི་སིང་སྒྲའི་ཁྲོད་ནས་འཛིན་མེད་དུ་ཤོར་སོང་། །
ལོ་དེ་དག་ཏུ། སྤྲུལ་སྐུ་མར་ནང་དགོན་པའི་བླ་བྲང་དེའི་ཁྱམས་ཀྱི་མཐིལ་ཤིང་དུ་
བལ་གདན་དཀར་བོའི་ཁུད་ནས་བསྡད་དེ། ཡི་གེའི་སྦྱོར་ཀློག་བསླབས་ཤིང་། འདོན་པ་
དབྱངས་རྟ་བསྐྱོར། བཅའ་ཁ་ཕྱག་ལེན་སྦྱངས། དེ་དུས་ཡོངས་འཛིན་མཁྱེན་རབ་ཀྱིས་
“འདུས་བྱས་ཐམས་ཅད་མི་རྟག་པའོ། ཆོས་ཐམས་ཅད་བདག་མེད་པའོ།། མྱ་ངན་ལས་
འདས་པ་ཞི་བའོ།།”ཞེས་ཁོང་ལ་ཆོས་ཀྱི་སློབ་སྟོན་བྱེད། །
''ཨ་ཁུ། ཁོ་ཚོས་སྤྲུལ་བའི་སྐུ་ལ་མཁྱེན་པ་ཡོད་ཟེར་ཅིང་། དུས་རྒྱུན་དུ་ང་ལ་ཁྱེད་
ཀྱིས་མཁྱེན་ཁྱེད་ཀྱིས་མཁྱེན་ཟེར། མ་གཞིར་དོན་དམ་དུ་མཁྱེན་པ་ཟེར་བ་ཞིག་ཡོད་
དམ།” སྤྲུལ་སྐུའི་བྱིས་བློ་འདྲེས་མའི་སྐད་ཆ་དེས་ཨ་ཁུ་མཁྱེན་རབ་གད་མོ་ལྷུག་ལྷུག་ཏུ་
བཞད། །
རིན་པོ་ཆེ་ཁྱེད་རྩེད་མཚར་ལ་དགའ་ཞིང་གཞན་ལ་སྙད་རྐོ་རྒྱུར་དགའ་བ་དེ་
འགྱུར་མི་འདུག་ཨང་།“ ཨ་ཁུ་མཁྱེན་རབ་ཀྱིས་དེ་ལྟར་ལན་བཏབས་ཤིང་། ཡང་དེ་ཁྱེད་
195



གཡུ་དྲུག་དཀར་དཔེ་ཚོགས།
བས།
དུ
ཚང་གིས་མ་མཁྱེན་ན་ངས་ཇི་ལྟར་ཤེས་ཨང”ཟེར།
''ཨ་མས་ཁྱེད་ཀྱིས་མོ་ལུང་དུ་ངའི་ཕ་དུས་ནམ་ཞིག་ལ་ཕྱིར་ལོག་ངེས་ཟེར་བ་དེ་
བདེན་པ་ཡིན་ནམ།“ལོ་དེར། མར་ནང་སྤྲུལ་སྐུས་དེ་ལྟར་རང་གི་ཡོངས་འཛིན་ལ་དྲིས།
ཅི་གསུངས་སོང་ངམ། ཨ་ཁ་མཁྱེན་རབ་ཀྱིས་དེ་ལྟར་ལན་ཅི་འདེབས་མ་ཤེས་པར་
རང་གི་མགོ་ལ་ཕུར་ཕུར་བཏང་ནས་སྤྲུལ་སྐུའི་ཞལ་ལ་ལྟ་ཙམ་བྱས་པ་དང་། སྤྲུལ་སྐུ་ནི་དེ་
དུས་རྩེད་མཚར་གྱི་རྣམ་འགྱུར་ཅི་ཡང་མེད་པར་དེ་ལྟར་གཟབ་ནན་གྱིས་ཁོར་རེ་བ་ཆེན་
པོས་གཟིགས་འདུག
མོ་ལུང་གིས་ཇི་ལྟར་མཁྱེན་པ་རེད་དམ། ཨ་ཁུ། མོ་ལུང་གིས་གཟིགས་པ་ཐིག་པོ་
ཡོད་དམ།
སྤྲུལ་སྐུ་ཁྱེད་ཀྱིས་ཀྱང་ཡབ་དྲན་བཞིན་ཡོད་དམ། ད་ནི་ཁྱེད་རང་ཁྱིམ་ནས་ཁྱིམ་
མེད་པར་རབ་ཏུ་བྱུང་ཚར་བས། དོན་དེ་རིགས་ལ་ཐུགས་བསམ་གཏོང་མི་རུང་། ཡང་
གཅིག་བཤད་ན་ཁྱེད་ཀྱི་ཡབ་དེས་ཁྱེད་མ་སྨད་གཉིས་བསྐྱུར་ནས་དེ་ལྟར་གྱེས་སོང་བས།
ད་ནི་དེ་ལ་ཐུགས་འཁྲེང་མ་བྱེད་ཨང་། ཨ་ཁུ་མཁྱེན་རབ་ཀྱིས་དེ་ལྟར་ལན་བཏབ།
''ཨ་ཁུ། ཁྱེད་ཀྱིས་ང་ལ་མར་གྱུར་སེམས་ཅན་ཐམས་ཅད་མ་རུ་མ་གྱུར་པ་ཞིག་མེད་
ཅེས་གསུངས་པ་མ་ཡིན་ནམ། དེར་བརྟེན་མར་གྱུར་སེམས་ཅད་ཐམས་ཅད་ལ་སྙིང་རྗེ་
བསྒོམ་དགོས་ཞེས་གསུངས་པ་མ་ཡིན་ནམ། ལྷག་དོན་ཁོ་ནི་སྐྱེས་པ་འདིར་ངའི་ཕ་རུ་
སྐྱེས་པས། ངས་དེ་ལྟར་དྲིན་མེད་དུ་བསམས་མི་རུང་། ངས་འདི་ལྟར་བཤད་ན་འགྲིག་
གམ། ཨ་ཁུ།“ ལོ་བཅུ་ལ་སླེབས་པའི་མར་ནང་སྤྲུལ་བའི་སྐུ་ཡི་རིགས་འདེད་དེས་ལོ་དེར་
ཡོངས་འཛིན་ཨ་ཁུ་མཁྱེན་རབ་ལ་འ་ན་མེད་པར་བཏང་སོང་།
སྤྲུལ་སྐུ་ནི་སྤྲུལ་སྐུ་རང་རེད་ཨང་། ལོ་དེར་ཨ་ཁུ་མཁྱེན་རབ་ཀྱིས་དེ་ལྟར་ཉེ་འཁོར་
ཀུན་ལ་མར་ནང་སྤྲུལ་བའི་སྐུ་ཡི་ཐུགས་བརྩེ་བ་ཆེན་པོའི་དགེ་མཚན་གླེང་།
196



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ར།
གྱི
CKE
'''ཨ་ཁུ། ང་ལ་མོ་ལུང་བརྟག་ཚུལ་བསླབ་རོགས།” ཡང་ཉིན་ཞིག་སྤྲུལ་སྐུས་མར་ནང་
བླ་བྲང་གི་ཁྱམས་ར་ནས་ཁོང་ལ་ཆོས་ཀྱི་དཔེ་ཁྲིད་གནང་བཞིན་པའི་ཨ་ཁུ་མཁྱེན་རབ་
ལ་དེ་ལྟར་རེ་ཞུ་ཞུས། །
“ཅི་གསུངས་སོང་སམ། མོ་ལུང་བརྟག་ཚུལ་རྗེས་མ་ངས་ཁྱེད་ལ་ག་ལེར་བསླབས་
ཡོང་།”
“ངས་དེ་རིང་ནས་བཟུང་བསླབས་ན་མི་ཆོག་གམ།” སྤྲུལ་སྐུས་དེ་ལྟར་རེ་བ་ཆེན་
པོས་བཤད།
“ཁྱེད་ཀྱིས་ཅི་ཞིག་ལ་མོ་འདེབས་རྩིས་ཡོད་དམ།” ཨ་ཁུ་རབ་བརྟན་གྱིས་དེ་ལྟར་
རྩེད་མཚར་བཤད་ཅིང་། “སྐུ་བྲེལ་མ་གནང་དང་། རྗེས་མ་ཁྱེད་ཀྱིས་སྐུ་ཚེ་གང་བོར་མི་
གཞན་ལ་མོ་ཕྱུ་ལུང་བསྟན་གནང་དགོས་རྒྱུ་རེད”ཅེས་གད་མོ་བགད། །
“ངས་རང་གི་ཕ་དེ་དོན་དམ་དུ་ནམ་ཞིག་ལ་ལོག་ཡོང་བར་མོ་འདེབས་རྒྱུ་ཡིན།''
སྤྲུལ་སྐུས་དེ་ལྟར་བཤད་པ་དང་། དེ་ནས་མར་ནང་ལུང་མདོའི་ཕྱོགས་སུ་གཟིགས་བཞིན་
''ངས་ད་དུང་རང་གི་ཨ་མར་ཕ་ནམ་ཡོང་རྒྱུ་ཡིན་མིན་གསལ་བོར་བཤད་རྒྱུ་ཡིན། དེ་
མིན་ན་ངའི་ཨ་མས་བསྒུགས་ནས་སེམས་པ་སྐྱོ་བཞིན་ཡོད།”ཟེར་བ་དང་། སྤྲུལ་སྐུའི་བྱིས་
བློའི་གཡའ་དག་མེད་པའི་ཞལ་གྱི་དཀྱིལ་འཁོར་དུ་སྡུག་གི་རྣམ་འགྱུར་ཅིག་མངོན་བྱུང་།
“ཁྱེད་ཀྱིས་ཡུམ་དྲན་པ་རེད་དམ། ངས་མི་མངགས་ནས་ཡུམ་ཁྱེད་ལ་ལྟ་རུ་འབོད་
ཡོང་།” ལོ་དེར་ཨ་ཁུ་མཁྱེན་རབ་ཀྱིས་དེ་སྐད་བཤད།
བཅུ་གསུམ་པ།
ཕྱིས་སུ། ཁོས་མར་ནང་སྤྲུལ་སྐུའི་སྐུ་པར་བཅུག་ཡོད་པའི་ཤེལ་སྒྲོམ་ཆུང་ཆུང་དེ་སྐྱེ་
197



གཡུ་དྲུག་དཀར་དཔེ་ཚོགས།
ལ་བཏགས། ཉིན་དེར་ཚོང་བ་དེས་ཁོར “ང་ས་གང་ལ་སོང་ཡང་སྐུ་པར་དེ་སྐེ་ནས་འགྲོལ་
མ་མྱོང་། སྣང་བ་ཞིག་ལ་སྐྱབས་མགོན་ཚང་གིས་ཐུགས་རྗེའི་སྤྱན་གྱིས་བསྲུངས་ཡོད་པ་
འདྲ། དོན་ཐམས་ཅད་བདེ་བླག་གིས་འགྲུབ་ཡོང་།”ཟེར། སྤྲུལ་སྐུའི་བསྲུང་འཁོར་དེ་སྐེ་ལ་
བཏགས་པ་ནས་བཟུང་། ཁོར་ཡང་དེ་ལྟ་བུའི་ཚོར་སྣང་བྱུང་། ཁོས་ཅི་བསྒྲུབས་ཀྱང་དོན་
ཐམས་ཅད་བདེ་ལེགས་ཡིན་པ་དང་རླུང་རྟ་རྒྱུགས་པའི་ཚོར་སྣང་བྱུང་། མ་གཞིར་ད་ནི་
ཁོ་རང་གསལ་སྒྲོན་གྱིས་བསྒྲགས་པའི་ཐ་ཚིག་དེ་ལས་ཐར་ཡོད་དམ།
ལོ་དེ་དག་ཏུ། ཁོས་བལ་བོའི་རྒྱལ་ས་ཀ་ཏ་མན་རྡུ་ནས་བོད་རིགས་ལྷ་རིས་པ་ཆེན་པོ་
ཞིག་གི་ཞབས་ལ་གཏུགས་ནས་རང་གི་ལོ་ངོ་དུ་མའི་ཡར་སྔོན་གྱི་རི་མོའི་དགའ་ཕྱོགས་
དང་འཇོན་ཐང་དེ་ཡང་བསྐྱར་ལག་ལེན་ཏུ་བཏབ། དེ་ནི་བོར་ཟིན་པའི་རིན་པོ་ཆེ་ཞིག་
སླར་ཡང་རྙེད་པ་དང་འདྲ་ལ། ནོར་སོང་བའི་ལམ་ཀ་ཞིག་ནས་ཕྱིར་ལོག་ཡོང་བ་དང་འདྲ།
ལྷ་རིས་པ་ཆེན་པོ་དེའི་སྨིན་མ་ཡང་དཀར་བོར་གྱུར་འདུག ཁོང་གིས་དཀར་བོར་
གྱུར་པའི་སྐྲ་ལོ་རིང་བོ་དེ་ཕྱི་ལྟག་ནས་གཞོགས་གཅིག་ཏུ་བསྡམས་ཡོད་པ་དང་། རྒས་
གཉེར་གྱིས་ཟིན་པའི་གདོང་དུ་དུས་ནམ་ཡང་བྱམས་བརྩེ་ཡི་འཛུམ་མདངས་ཤིག་རྒྱས་
འདུག སྨིན་དབྲག་གི་མཚམས་ཀྱི་སྨེ་བ་ནག་པོ་དེ་ནི་གཞན་དང་མི་ནོར་བར་རྒྱུས་
བཏབ་པའི་རྟགས་མཚན་ཞིག་དང་མཚུངས་པར་མིག་ལ་གསལ་བ་ཞིག་རེད། ཁོང་ནི་དེ་
ལྟར་དུས་ནམ་ཡང་ལྷོད་ཉམས་ཀྱིས་བཞུགས་ཤིང་། ཁ་དོག་སྣ་མིན་གྱི་ཚོན་སྣ་ཡང་ཡང་
བསྡེབས་ནས། སྨིན་མ་སྡུད་བཞིན་ཞིབ་ཚགས་ཀྱིས་རས་གཞི་དཀར་བོ་དེའི་ངོས་སུ་ལྷ་
དང་ལྷ་མོའི་ཚོགས་བཞེངས།
"ང་ལོ་གཞོན་དུས་སུ་ཡང་ཁྱོད་ནང་བཞིན་སྐྲ་ལོ་ནག་ཅིང་རིང་བོ་ཞིག་བཞག་ཡོད།"
ལྷ་རིས་པ་ཆེན་པོས་དེ་ལྟར་གད་མོ་དགོད་བཞིན་ཁོའི་སྐྲ་ལོར་ལྟ་ཞིང་དེ་ལྟར་བཤད། ཁོང་
ཡང་བོད་ཡུལ་ནས་གནས་འདི་གར་བྱེས་སུ་གྱུར་པའི་བོད་པ་ཞིག་ཡིན། ད་ནི་ཡུལ་ལ་
198



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
མ་ལོག་པར་མི་ལོ་ལྔ་བཅུ་ལྷག་འགོར་སོང་ཟེར། ཁོང་ད་ལྟ་བལ་ཡུལ་དུ་སྐད་གྲགས་ཀྱིས་
ཆོད་པའི་ལྷ་རིས་སྒྱུ་རྩལ་བ་ཞིག་ཏུ་གྱུར་ཡོད་ཅིང་། རྣམ་ཀུན་ནང་བ་ཆོས་ལ་དད་མོས་
ཡོད་མེད་གང་ཡིན་གྱི་ཉེ་རྒྱང་གི་མི་མང་པོ་ཞིག་ཁོང་གི་ཁྱིམ་དུ་ཡོང་ནས་ཐང་ཀ་བླུ་ཞིང་།
ཁོང་གིས་བྲིས་པའི་ཐང་ཀ་དེ་དག་ནི་དེ་ལྟར་རིན་གོང་ཆེན་པོར་བྲིན་བཞིན་ཡོད། །
“ཐང་ཀ་བཞེངས་པ་དེར་ཐོག་མར་སེམས་ནས་དད་པ་མཁོ། འདི་གནད་ཀྱི་ཐོག་མ་
དེ་ཡིན།'' ལྷ་རིས་པ་ཆེན་པོས་དེ་ལྟར་ཁོར་མཛུབ་སྟོན་བྱེད།
"དད་མོས་ཟེར་བ་ནི་སེམས་ནང་དུ་བྱམས་བརྩེ་བ་ཆེན་པོ་ཞིག་འཛོམས་དགོས་པ་
དེ་ཡིན་ཞིང་། དེ་ཡང་ཁྱོད་ཀྱི་སེམས་ནང་དུ་བྱམས་བརྩེ་བ་ཆེན་པོ་མི་ལྡན་ན། ལག་ནས་
ཀྱང་བྱམས་སྙིང་རྗེ་མངོན་པར་མཚོན་པའི་སྤྱན་རས་གཟིགས་ཀྱི་ཐང་ཀ་འདི་འདྲ་ཡིན་
རུང་དེ་ལ་རྣམ་ཤེས་ཞུགས་པར་བྱེད་མི་ཐུབ།“ ལྷ་རིས་པ་ཆེན་པོས་དེ་ལྟར་གསུངས།
ཁོས་རས་སྒྲོམ་བརྒྱངས། སྐྱ་ཐིག་ཕབ། ཚོན་སྣ་བསྡེབས། པིར་སྦོམ་ཕྲ་ཆེ་ཆུང་མང་
པོ་སྟ་གོན་ཚགས་སུ་བགྱིས། ལྷ་རིས་བྲིས། ལོ་ངོ་དུ་མའི་ཡར་སྔོན་དུ། ཁོས་ཟི་ལིང་གི་
འབྲིང་རིམ་ཆེད་ལས་སློབ་གྲྭ་དེ་ནས་རི་མོའི་ཆེད་ལས་ལ་སློབ་སྦྱོང་ལོ་ཁ་ཤས་བྱས། ཁོས་
རང་གི་ཕ་རྒན་གྱི་བརྙན་རིས་བྲིས་ནས་གཟེངས་བསྟོད་ཀྱི་རྟགས་མ་བླངས་མྱོང་། ལོ་དེར་
མར་ནང་ཞིང་ཁུག་ནས་གསལ་སྒྲོན་གྱི་སྣང་བརྙན་རི་མོར་བཀོད་དེ་མོར་བསྒུགས་བསྡད་
མྱོང་། དེ་ནས་ལོ་བདུན་བརྒྱད་ཙམ་གྱི་ལང་ཚོའི་དུས་ཚོད་དེ་ལོ་ཟླའི་སྡོང་མགོ་ནས་ལོ་
མ་བཞིན་འཐོར་སོང་། ཁོས་རི་མོ་མ་བྲིས་པར་ལོ་ངོ་བདུན་བརྒྱད་ཙམ་འགོར་སོང་། ལོ་ངོ་
བདུན་བརྒྱད་ཀྱི་རྗེས་ནས་ཁོས་སླར་ཡང་སྨྱུ་གུ་ལག་ཏུ་བཟུང་སྟེ། རས་གཞི་དཀར་བོ་དེའི་
ངོས་སུ་སྨྱུག་རྩེ་བསྒྱུར་དུས། ཡར་སྔོན་ཟིང་ཟིང་ལོང་ལོང་གི་སེམས་པ་དེ་དེ་མ་ཐག་ལྷོད་
འཇགས་སུ་གྱུར་སོང་། །
རྒན་ལགས། ངས་སྔོན་ཆད་སློབ་གྲྭ་ནས་ནུབ་གླིང་གི་རི་མོ་འབྲི་ལུགས་ལ་ཅུང་
199



གཡུ་དྲུག་དཀར་དཔེ་ཚོགས།
ཟད་སྦྱངས་པ་བྱས་མྱོང་། དེ་ནི་དངོས་བྲིས་གཙིགས་སུ་འཛིན་ང་འི་ལུགས་ཤིག་རེད། ཐང་
ཀ་ནི་གཏན་ཁེལ་བྱས་ཟིན་པའི་ཆ་ཚད་ཅིག་གཞིར་བཟུང་ནས་འབྲི་དགོས་པས། ངས་
བལྟས་ན་མི་རང་སྒེར་གྱི་ལག་རྩལ་གྱི་འཇོན་ནུས་དེ་འདོན་སྤེལ་གང་ལེགས་ཡོང་མི་ཐུབ་
པ་འདྲ།” ཁོས་དེ་ལྟར་རང་གི་དགེ་རྒན་ལྷ་རིས་པ་ཆེན་པོ་དེར་ལྟ་ཚུལ་ལྷུག་པོར་བརྗོད།
''ཧི་ཧི།'' ལྷ་རིས་པ་ཆེན་པོས་སྤྱི་གཙུག་ཏུ་བསྡམས་ཡོད་པའི་སྐྲ་ལོ་རིང་བོ་དེར་བྱིལ་
བྱིལ་བྱེད་ཅིང་། བོད་ཇ་མངར་མོ་དེ་ཧུབ་གང་འཐུང་ནས་ཁོར་བརྩེ་བ་ཆེན་པོས་ལྟ་བཞིན་
”ངས་བལྟས་ན་ཁྱོད་ཀྱིས་ད་དུང་ཐང་ཀའི་སྒྱུ་རྩལ་གྱི་དོན་སྙིང་ལ་ངོས་ཟིན་ཟབ་མོ་ཞིག་
ལོན་མེད་པ་འདྲ”ཟེར་ཞིང་། དེ་ནས“ང་ཡང་ཁྱོད་ཀྱི་ལོ་ཚོད་འདི་ཡིན་དུས། ཐང་ཀའི་སྒྱུ་
རྩལ་ལ་གོ་བ་ལོན་མི་ཐུབ། རེད་ཨང་། དེ་ནི་མི་ཞིག་གི་མི་ཚེའི་ལྟ་སྟངས་དང་འབྲེལ་བ་
ཆེན་པོ་ཡོད་པ་ཞིག་རེད་ཨང”ཟེར། ལྷ་རིས་པ་ཆེན་པོའི་གསུང་ནང་དུ་ཁོང་གི་མི་ཚེའི་
མྱོང་གོམས་ཅི་འདྲ་མང་པོ་ཞིག་སྦས་ཡོད་དམ།
ལོ་དེ་དག་ཏུ། ཁོ་སྔར་བཞིན་མར་ནང་གྲོང་ཚོར་ལོག་པའི་སྟ་གོན་ཅི་ཡང་མེད་པར་
དེ་ལྟར་སུས་ཀྱང་བརྗེད་སོང་བའི་ཡོ་བྱད་ཅིག་དང་མཚུངས་པར་བལ་བོའི་རྒྱལ་ས་ནས་
ལུས་སོང་། ཐག་མི་རིང་བའི་རི་བོ་ཧི་མ་ལ་ཡའི་རི་སུལ་ནས་ལྡང་ཡོང་བའི་བརླན་ཅིང་
བསིལ་བའི་རླུང་གིས་ཁོའི་སྐྲ་ལོ་རིང་བོ་དེ་འཕྱོ་ཙམ་འཕྱོ་ཙམ་བྱེད། ཇོ་མོ་གླང་མའི་དབུ་
རྩེ་དེ་མཚམས་རེར་སྤྲིན་པས་གཡོགས་ཤིང་མཚམས་རེར་ཉི་ཟེར་གྱིས་བྲན་ནས་དཀར་
ལམ་ལམ་བྱེད། སྤྲིན་པ་ཚོམ་བུ་གང་མང་རི་རྩེ་དེའི་ཕར་ནང་དུ་བཞུད་ཅིང་། ཁོས་དུས་
སྒུག་བྱ་ཁྱུ་དག་གིས་གཤོག་རྡང་སྦྲེལ་ནས་ཧི་མ་ལ་ཡའི་ཕར་ཕྱོགས་ནས་འཕུར་ཡོང་བ་
མཐོང་། བལ་བོའི་རྒྱལ་ས་ན་ཀྲོང་ངེར་འགྱིང་བའི་མཆོད་རྟེན་དེའི་བུམ་པའི་གཤམ་དུ་
བྲིས་ཡོད་པའི་དཀྱུས་རིང་ལ་དཀར་ནག་གི་སོ་མཚམས་གསལ་བའི་སྤྱན་ཟུང་དེར་ཡང་
སྔར་བཞིན་འབྱེད་འཛུམ་མེད་པར་དེ་ལྟར་ཁོ་ལ་གཟིགས་འདུག མི་ཚོགས་དག་སྔར་
20O



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བཞིན་ཟིང་ཟིང་ལོང་ལོང་བྱེད།
ཁོས་ལྷ་རིས་པ་ཆེན་པོ་དེའི་ཞབས་ལ་གཏུགས་ནས་ལོ་ངོ་འཁོར་མོ་གསུམ་འདས་
སོང་། ལོ་གསུམ་པའི་བོད་པའི་ལོ་སར་གྱི་ཉིན་མོ་དེར། ལྷ་རིས་པ་ཆེན་པོ་ལོ་བདུན་ཅུར་
སོན་ཡོད་ཅིང་། ཁོང་གིས་ཁོ་ལ“བུ་ཁྱོད་ཀྱིས་ད་ལྟའི་བར་དུ་ང་ལ་གཉེན་ཉེ་འབྲེལ་ཀྱི་
སྐོར་ཅི་ཡང་གླེང་མ་བྱུང་བས། མ་གཞིར་ཁྱོད་རང་ཆུང་དུས་ནས་དྭ་ཕྲུག་ཅིག་ཡིན་ནམ།”
ཞེས་དྲིས་བྱུང་། །
ལོ་དེར། ཁོས་སྐེ་ཡི་སྤྲུལ་སྐུའི་སྐུ་པར་དེ་དགེ་རྒན་གྱི་ཕྱག་ཏུ་ཕུལ་ཅིང་། མིག་མཆི་
མ་ཉིལ་ལེར་རང་གི་མི་ཚེའི་ལོ་རྒྱུས་དེ་ཁོང་ལ་ཞུས་ཤིང་། དེ་ནས“རྒན་ལགས། ང་ནི་མི་
ཅི་འདྲའི་ཁྲེལ་མེད་ཅིག་རེད་ཨང”ཞེས་བཤད།
“བྱས་ཙང་དེ་འདྲ་ཞིག་ཡིན་པ་འདྲ་ཨང་། ཁྱོད་ཀྱིས་ལོ་གསུམ་ལ་ངའི་ས་ནས་རི་
མོར་སློབ་སྦྱོང་བྱས་ཀྱང་། གང་བྲིས་པ་ཐམས་ཅད་ལ་ལག་རྩལ་གྱི་ཐད་ནས་ཡོངས་སུ་
རྫོགས་པར་སྣང་ཡང་། རི་མོ་ལ་སྲོག་ཞུགས་པར་བྱེད་ཐུབ་ཀྱིན་མི་འདུག རི་མོ་ལ་སྲོག་
ཞུགས་པར་བྱ་རྒྱུ་དེ་ངས་ཁྱོད་ལ་ཁྲིད་ཐུབ་པ་ཞིག་མ་ཡིན་པར། དེ་ནི་སོ་སོའི་ནང་སེམས་
ལ་རག་ལས་ཡོད་པ་རེད།“ལྷ་རིས་པ་ཆེན་པོས་དེ་ལྟར་བཤད་ཅིང་དབུ་ནང་དུ་ལྡེམ་བཞིན།
“ཁྱོད་ཀྱང་དང་ཐོག་གི་ང་ནང་བཞིན་རེད་ཨང་།”ཟེར། །
“ལོ་གསུམ་གྱི་སྔོན་དུ། ངས་ཁྱོད་ལ་སེམས་ནང་དུ་བྱམས་བརྩེ་བ་ཆེན་པོ་མི་ལྡན་ན།
ལག་ནས་ཀྱང་བྱམས་སྙིང་རྗེ་མངོན་པར་མཚོན་པའི་སྤྱན་རས་གཟིགས་ཀྱི་ཐང་ཀ་ཡིན་
ཡང་འདི་ལ་རྣམ་ཤེས་ཞུགས་པར་བྱེད་མི་ཐུབ་ཅེས་བཤད་པ་དྲན་ནམ།“ ལྷ་རིས་པས་དེ་
ལྟར་དྲིས་བྱུང་།
“དྲན་བཞིན་འདུག” ཁོ་དེ་ལྟར་པུས་བཙུགས་སུ་བསྡད།
“ཁྱོད་ཀྱིས་ད་ལྟའི་བར་དུ་བྲིས་པའི་ཐང་ཀ་ལ་རྣམ་ཤེས་ཞུགས་པར་བྱེད་མི་ཐུབ་
201



གཡུ་དྲུག་དཀར་དཔེ་ཚོགས།
པའི་རྒྱུ་རྐྱེན་ནི། ཁྱོད་ཀྱི་སེམས་ནང་དུ་བྱམས་བརྩེ་བ་ཆེན་པོ་མེད་པས་རེད།” ལྷ་རིས་པ་
ཆེན་པོས་དེ་ལྟར་བཤད་བྱུང་།
"ངའི་སེམས་ནང་དུ་བྱམས་བརྩེ་བ་ཆེན་པོ་ཡོད་ཨང་།” ཁོས་དེ་ལྟར་ཕྱིར་རྒོལ་བྱས།
“བྱམས་བརྩེ་བ་ཆེན་པོ་ཡོད་ན། ཁྱོད་ཀྱིས་རང་ལ་མི་ལོ་དུ་མར་རེ་ཞིང་སྒུག་པའི་མི་
དེ་དག་སྣང་མེད་དུ་བསྐྱུར་དོན་ཅི་ཡིན་ནམ།“ལྷ་རིས་པས་གཟབ་ནན་གྱིས་དེ་ལྟར་བཤད་
ཅིང”ལོ་གསུམ་གྱི་ཡར་སྔོན་དུ། ཁྱོད་ཀྱིས་ང་ལ་ཐང་ཀ་ནི་གཏན་ཁེལ་བྱས་ཟིན་པའི་ཆ་
ཚད་ཅིག་གཞིར་བཟུང་ནས་འབྲི་དགོས་པས། ངས་བལྟས་ན་མི་རང་སྒེར་གྱི་ལག་རྩལ་གྱི་
འཇོན་ནུས་དེ་འདོན་སྤེལ་གང་ལེགས་ཡོང་མི་ཐུབ་པ་འདྲ་ཟེར་ཡོང་། དེ་ནི་ཁྱོད་ཀྱིས་མི་
ཚེའི་སྙིང་བོ་ལ་གོ་བ་ལེན་མ་ཐུབ་པས་དེ་ལྟར་བསམས་པ་རེད། ད་ལྟ་ངས་ཁྱོད་ལ་བཤད་
ཡོང་།“ལྷ་རིས་པ་ཆེན་པོས་ལོ་དེ་ལ་དེ་ལྟར་ལོ་གསར་གྱི་ཤོག་སྦག་གི་ཁྲོད་ནས་ཁོར་ལྡེ་
མིག་གིས་ཟླ་ཕྱེས་པ་ལྟ་བུའི་གསུང་གི་བགོ་སྐལ་སྦྱིན་བྱུང་།
''མི་ཞིག་གིས་རང་གི་མི་ཚེའི་གནས་སྟངས་དེ་རྣམ་པ་སྣ་ཚོགས་པ་ཞིག་ཏུ་བཏང་
ཆོག ཡིན་ན་ཡང་། མི་ཚེའི་གོ་རིམ་ནང་དུ་ཚད་ལས་བརྒལ་མི་རུང་བའི་སྐྱ་ཐིག་ཁ་ཤས་
ཡོད་ཅིང་། དེ་ནི་དུས་ནམ་ཡང་དེ་ལྟར་བརྩི་ཞིང་བསྲུང་འོས་པ་ཞིག་རེད། ཀུན་གྱིས་
ཚད་མར་འཛིན་བཞིན་པའི་སྐྱ་ཐིག་དེ་དག་ནི་བྱམས་བརྩེ་བ་ཆེན་པོ་རེད། བྱམས་བརྩེ་
བ་ཆེན་པོ་མེད་པའི་མི་ཚེ་ནི་ཅི་འདྲའི་ཡིད་ལ་མི་ཤོང་བ་ཞིག་རེད་ཨང་། སེམས་ནང་དུ་
བྱམས་བརྩེ་བ་ཆེན་པོ་དེ་ཡོད་ན། ཁྱོད་ཀྱི་མི་ཚེའི་གནས་སྟངས་དེ་རྣམ་པ་ཅི་འདྲ་ཞིག་
ཡིན་རུང་། དེ་ནི་མཛེས་པའི་མི་ཚེ་ཞིག་ཡིན་ལ། ཀུན་གྱིས་གོང་བཀུར་བྱེད་སྲིད་པ་
ཞིག་རེད། གནས་ལུགས་དེ་ནི་དཔེ་བཞག་ན་ཐང་ཀའི་འབྲི་ལུགས་ལྟ་བུ་རེད། ཁྱོད་ཀྱི་
མིག་ལམ་དུ་ཐང་ཀའི་འབྲི་ལུགས་ཀྱི་ཆ་ཚད་དེས་ཁྱོད་ཀྱི་རི་མོ་འབྲི་བའི་འཇོན་ནུས་ལ་
བཀག་རྒྱ་བཟོ་བར་སྙམ་ཡོད། ཡིན་ན་ཡང་ངས་མི་ཚེ་གཅིག་གི་ནང་དུ་ཆ་ཚད་དེ་གཞིར་
202



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། བསམ་
5
པ
་་ ་ ་. ་. ་. ..
…...……..་ ：.
བཟུང་ནས་བྲིས་ཤིང་། བྲིས་པའི་ཐང་ཀ་ལ་སྲོག་ཞུགས་ཐུབ་པ་ལྟ་བུའི་སྒྱུ་རྩལ་ལྡན་པར་
མ་ཟད། ཀུན་གྱི་མཐོང་ལམ་དུ་ཤིན་ཏུ་མཛེས་ཤིང་སྡུག་པའི་རི་མོ་ཞིག་ཏུ་གྱུར་ཡོད། ཁྱོད་
ཀྱིས་གནས་ལུགས་འདི་ད་དུང་རྟོགས་ཐུབ་མེད་པ་འདྲ།” ལོ་དེར། ལྷ་རིས་པ་ཆེན་པོའི་
གསུང་དེས་ཁོའི་སེམས་ལ་སྲུབས་ཀ་ཞིག་ཕྱེས་བྱུང་བ་དང་མཚུངས་ཤིང་། སྲུབས་ཀ་དེ་
ནས་འོད་ཅིག་འཕྲོས་ཡོང་སྟེ་ཡར་སྔོན་གྱི་ཁོའི་སེམས་ཀྱི་རྫ་མགོར་འཐིབས་ཡོད་པའི་
སྨུག་ལོང་དེ་ཡང་སྣང་ཙམ་བྱས།
"ངས་ཁྱོད་ལ་རང་གི་མི་ཚེའི་མྱོང་བ་ལྟར་གསལ་འདེབས་འདི་འདྲ་ཞིག་བྱེད་འདོད་
དེ། ཕོ་གསར། ད་ནི་དུས་ཚོད་འདིས་མི་ལ་མི་སྒུག་པས། ཕ་ཡུལ་དུ་ལོག་ནས་ཁྱོད་ལ་རེ་
སྒུག་བྱེད་པའི་མི་དེ་དག་དང་ལྷན་འཛོམས་བྱོས་ཤོག”ལྷ་རིས་པ་ཆེན་པོས་ཁོར་དེ་ལྟར་
བཤོལ་བཏབ། །
''ཡིན་ན་ཡང་། ང་འདི་ལྟར་ཅི་ཡང་མི་འཇོན་པར་ལོག་མི་འདོད།” ཁོས་དེ་ལྟར་
བཤད།
"ཤུལྷ་རིས་པ་ཆེན་པོས་དབུ་འཕྲེད་དུ་གཡུགས་བཞིན་དངན་པ་ཞིག་བཏང་བ་དང་
''ག་དུས་ཤིག་ལ་ཁྱོད་རང་འགྱོད་པའི་ཉིན་མོ་ཞིག་ཡོད་ཟེར།
ལོ་གསུམ་པའི་ལོ་གསར་གྱི་གླེང་མོལ་དེའི་རྗེས་ནས། ལྷ་རིས་པ་ཆེན་པོས་ཡང་
བསྐྱར་ཁོར་ལྷ་རིས་འབྲི་བའི་ལས་ཀ་ཅི་ཡང་སྐུལ་མ་བྱུང་། ཁོང་གིས“སེམས་ནང་དུ་བརྩེ་
བ་མེད་པའི་མི་ལ་ལྷ་རིས་འབྲི་བའི་ཐོབ་ཐང་མེད”གསུངས། །
ལྷ་རིས་མི་འབྲི་བར། ངས་ཅི་ཞིག་འབྲིའམ།” ཁོས་དེ་ལྟར་རང་གི་རྩ་བའི་བླ་མ་
དེར་འཁང་ར་བྱས།
“ཁྱོད་ཀྱིས་ལྷ་རིས་འབྲི་འདོད་ན། སྔོན་ལ་སྐྱེ་ཡི་པར་སྒྲོམ་ནང་གི་སྤྲུལ་སྐུ་ཆུང་ཆུང་
དེ། གྱན་ཐང་གི་ཆེ་ཆུང་ཙམ་གྱི་རི་མོར་བྲིས་ཤོག་དང་། དེ་ནས་བཤད་ཡོང་།” ལྷ་རིས་པ་
203



གཡུ་དྲུག་དཀར་དཔེ་ཚོགས།
ཆེན་པོས་དེ་ལྟར་ཟེར།
བཅུ་བཞི་པ།
ལོ་དེ་ལ། མར་ནང་ལུང་བའི་ཚོང་བ་དེ་ཕྱིར་ཕ་ཡུལ་དུ་ལོག་རྗེས་ཨ་ཁུ་སྙན་གྲགས་
ལ”སྤྲུལ་སྐུའི་ཡབ་བལ་བོའི་རྒྱལ་ས་ཀ་ཏ་མན་རྡུ་ན་བདེ་བར་བསྡད་འདུག” ཅེས་བཤད་
དུས། རྒད་པོ་དེའི་ཟ་འགྲམ་ན་སྐྲ་དཀར་ཉག་མ་མང་པོ་སྐྱེས་ཡོད་པ་མཐོང་།
''ཨ་ཁུ་སྙན་གྲགས། ད་ནི་ཁྱོད་རྒས་འདུག་ཨང་།“ ཚོང་བས་དེ་ལྟར་བཤད།
"ངའི་བུ་དེ་ཕྱི་ལ་ལྡོམ་ནས་ལོ་བརྒྱད་ཙམ་སོང་ཟིན། ད་ནི་མི་རྒས་རང་རྒས་རེད།”
ཨ་ཁུ་སྙན་གྲགས་ཀྱིས་དེ་ལྟར་བཤད་པ་དང“ཁོར་ཕྱིར་ལོག་ཡོང་རྩིས་ཀྱི་སྐད་ཆ་འདྲ་
མེད་དམ།”ཞེས་རེ་བ་ཆེན་པོས་དྲིས།
"ཁོས་ལས་ཀ་ཡོད་ཅེས་ཕྱིན་སོང་བས། ང་ལ་འདྲི་ཁོམ་མ་བྱུང་།” ཚོང་བས་དེ་ལྟར་
བཤད། །
ལོ་དེར། མར་ནང་གྲོང་གི་མི་ཚོས་མར་ནང་སྤྲུལ་བའི་སྐུ་རིན་པོ་ཆེ་ཡི་ཡབ་དེ་
སྐབས་དེར་བལ་ཡུལ་དུ་ཡོད་པ་ཐོས། གསལ་སྒྲོན་གྱིས་ས་ཆ་དེ་ནི་གང་ཞིག་ཡིན་པ་མི་
ཤེས་ཤིང་། མོས་མི་གཞན་ལ“བལ་བོ་ཟེར་བ་དེ་ས་ཆ་གང་ཞིག་ཏུ་ཡོད་དམ”ཞེས་དྲིས།
''དེ་ནི་རྒྱ་གར་དང་བོད་ཡུལ་གྱི་བར་དུ་ཡོད་པའི་རྒྱལ་ཁབ་ཅིག་རེད།” ཁ་ཤས་ཀྱིས་
དེ་སྐད་བཤད། །
“བལ་ཡུལ་ནི་རང་ཅག་གི་མཉམ་མེད་སྟོན་པ་སྐུ་འཁྲུངས་སའི་ས་ཆ་བྱིན་རླབས་
ཅན་ཞིག་རེད།”དགོན་པའི་ནང་གི་ཨ་ཁུ་མཁྱེན་རབ་ཀྱིས་དེ་ལྟར་བཤད།
གང་ལྟར་ཀྱང་། གསལ་སྒྲོན་གྱིས་ལོ་དེར་ཁོ་བལ་བོར་ཡོད་པའི་གཏམ་དེ་ཐོས་ཤིང་།
204



E)
/E
ང
དུ
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བལ་བོ་ནི་བོད་དང་རྒྱ་གར་གྱི་བར་དུ་ཡོད་པའི་ཡུལ་གྲུ་ཞིག་ཡིན་པ་གོ་རྗེས། མོས་མར་
ནང་ཞིང་ཁུག་གི་གྲོ་ཞིང་དེ་ལ་ཡུར་མ་ཡུར་བཞིན་སེམས་སུ་ཁོ་ད་ནི་མོ་དང་ཐག་ཇེ་ཉེར་
འགྲོ་བཞིན་ཡོད་པའི་སྣང་བ་སྐྱེས། ཞིང་འདབས་ཀྱི་རྣང་མ་དེ་སྐབས་དེར་མཐོང་སྣང་དུ་
མི་འགྱུར། དེ་རུ་གྲོང་ཚོའི་ནང་གི་ཕོ་གསར་རྫིག་ཤོས་རབ་བརྟན་གྱིས་མཆོད་རྟེན་དཀར་
པོ་དེ་བཞེངས་པ་ནས་བཟུང་། ད་ནི་གསལ་སྒྲོན་སྔོན་ཆད་ཁོ་དང་མོ་གཉིས་ཐང་ཉལ་བྱེད་
སའི་རྣང་མ་དེ་ནས་བསྡད་དེ་ཕྱིར་དྲན་བྱེད་ས་མེད་པར་གྱུར། ཡིན་ན་ཡང་
། གསལ་སྒྲོན་
གྱིས་ཁོ་རང་དང་ཅུང་ཐག་ཉེ་རུ་ཕྱིན་པའི་གཏམ་དེ་ཐོས་རྗེས་དེ་ལྟར་སེམས་པ་བདེ་ལ་
ཅུང་ཙམ་བབས་བྱུང་། །
དེ་ལྟར་རེ་སྒུག་གི་ཁྲོད་ནས་མར་ནང་གྲོང་དུ་དགུན་གྱི་ནམ་ཟླ་སླེབས་བྱུང་།
དགུན་གྱི་ཁ་བས་ས་གཞི་ཡོངས་སུ་གཡོགས་ན་ཡང་། གངས་དཀར་གཡུ་སྒྲོན་སྒང་གི་
ལབ་ཙེ་དེ་དེ་ལྟར་ནག་ཡོར་སེ་འདུག་ཅིང་། ཁ་བའི་ཁྲོད་བུད་མེད་ཅིག་ནག་ཡོར་སེར་
འགྲེང་ནས་རྒྱང་ལྟ་བྱེད་པའི་ཟོལ་གྱིས་གནས་འདུག ཕྱིས་སུ་དགུན་གྱི་ཁ་བ་དཔྱིད་ཀྱི་
རླུང་བུས་ཁུར་སོང་། དཔྱིད་ཀྱི་ལྗང་བུ་དེ་དག་ལ་དབྱར་གྱི་མེ་ཏོག་བཞད་བྱུང་། དབྱར་གྱི་
མེ་ཏོག་ལ་སྟོན་གྱི་འབྲས་བུ་སྨིན་སོང་། དེ་ནས་མར་ནང་གྲོང་དུ་དགུན་གྱི་ནམ་ཟླ་ཡང་
བསྐྱར་སླེབས་བྱུང་།
ཁོ་མར་ནང་ལུང་བ་དང་གྱེས་ནས་ལོ་བཅུ་ཟིན་པའི་སྟོན་མཇུག་དེར། ཁོའི་ཕ་རྒན་
སྙན་གྲགས་མི་འདོད་ནད་ཀྱིས་བཟུང་ནས་ཉལ་སར་ལྷུང་། ཨ་ཁུ་མཁྱེན་རབ་ཀྱིས་མར་
ནང་སྤྲུལ་སྐུར་འདུས་བྱས་ཐམས་ཅད་མི་རྟག་པའོ་ཟེར། ལོ་དེར་ཁོའི་ཕ་རྒན་སྙན་གྲགས་
ཀྱང་ཆོས་ཉིད་དེའི་སྤྱི་འགྲོས་ཀྱི་དབང་དུ་གྱུར་ཅིང་། ཡར་སྔོན་གྱི་འཚོ་བའི་ནང་དུ་ཁོ་ལ་
ནད་དེ་འདྲ་འབྱུང་བའི་རྟགས་དང་ལྟས་ཅི་ཡང་མ་བྱུང་། རྐྱེན་ངན་བར་ཆད་ཟེར་བ་དེ་ནི་
གནམ་ནས་ལྷུང་བའི་སྐར་རྡོ་ཞིག་དང་མཚུངས་ཏེ། སུ་ལ་ཁེལ་ཚེ་གཟུར་དབང་མི་འདུག་
2O5



གཡུ་དྲུག་དཀར་དཔེ་ཚོགས་
ད་ནི་ནད་གདོན་འདིའི་ཁ་ནས་ཐར་ཐབས་མེད་པ་འདྲ།” ཨ་ཁུ་སྙན་གྲགས་ཀྱིས་
དེ་ལྟར་ཟེར། །
ཉིན་ཁ་ཤས་ཀྱི་རྗེས་ནས། རྫོང་སྨན་ཁང་ནས་བརྟག་དཔྱད་བྱས་བའི་འབྲས་བུ་ནི་
མཆིན་པ་སྲ་འགྱུར་གྱི་ནད་ལ་ངོས་བཟུང་འདུག་ཅིང་། སྨན་པས“ད་ནི་བཅོས་ཐབས་མི་
འདུག་གོ་ཟེར། །
“ངའི་ཚེ་ཚད་སླེབས་ཟིན་པས། ད་ཡུལ་ལ་ལོག” ཨ་ཁུ་སྙན་གྲགས་མུ་མཐུད་དུ་སྨན་
ཁང་དུ་སྡོད་པར་མོས་མཐུན་གཏན་ནས་མི་བྱེད་ཅིང་། མཇུག་མཐར་ཁྱིམ་མིས་ཁོ་རང་
འདྲུད་འཐེན་འཁོར་ལོའི་ནང་དུ་དྲུད་ནས་ཕྱིར་མར་ནང་གྲོང་ཚོའི་ནང་དུ་ལོག
ལོ་དེར། མར་ནང་གྲོང་ཚོའི་ཁོ་ར་ཁོར་ཡུག་ཏུ་ལྷུང་བའི་ལོ་མ་དེ་དག་རླུང་གིས་
སྤུར་ནས་ཤོག་སྒྲ་སྒྲོག་བཞིན་འདུག གསལ་སྒྲོན་གྱི་ཕ་རྒན་བློ་བཟང་གིས་རང་གི་སྔོན་
ཆད་ཀྱི་དབུས་རོགས་མནའ་བཅད་དེ་དེ་ལྟར་སྐྱོབ་མེད་དུ་གྲོང་ཚོའི་ནང་དུ་ལོག་ཡོང་
བ་མཐོང་རྗེས། དེ་མ་ཐག་འདུར་རྒྱུགས་ཀྱིས་ལག་བསྐྱོར་འདྲུད་འཐེན་འཕྲུལ་འཁོར་གྱི་
རྗེས་སུ་རྒྱུགས་ཏེ་རྒད་པོ་སྙན་གྲགས་ལ་ཁམས་འདྲི་བྱེད་དུ་ཕྱིན། འཆི་གསོན་གྱི་གནད་
འགག་ལ་འཕྲད་དུས། ལོ་ངོ་དུ་མའི་རིང་དུ་དགྲ་རུ་ལངས་པའི་མི་དེ་གཉིས་ཀྱི་སེམས་
ནས་འཁོན་འཛིན་ཟེར་བའི་ཞེ་སྡང་གི་མེ་ལྕེ་དེ་རང་བཞིན་གྱིས་ཞི་སོང་།
གྲོགས་དམ་པ། ཁྱོད་ཀྱི་སེམས་ཕམ་མི་རུང༌། ནད་ལས་ཐར་ཐབས་ཡོད་ངེས།“བློ་
བཟང་གིས་དེ་ལྟར་སྙན་གྲགས་ལ་བཤད།
''ཧི་ཧི། ད་ང་སྙིང་རྗེ་ནས་ལྟད་མོར་ལྟ་རུ་ཡོང་ངམ།”སྙན་གྲགས་ཀྱིས་དེ་ལྟར་མལ་
སའི་ནང་ནས་ཀུ་རེ་རྩེས།
“ལོ་འདི་འདྲ་མང་པོ་ཞིག་འགོར་སོང་། འུ་གྲོགས་པོ་གཉིས་བུ་ཕྲུག་གི་དོན་དུ་འཁོན་
འཛིན་གྱི་དབང་དུ་གྱུར་པ་ནི་ད་ལྟ་བསམས་ན་ཅི་འདྲའི་བློ་འགྱོད་ཆེ་ཨང་། བློ་བཟང་དེ་
206



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལྟར་སྙན་གྲགས་ཀྱི་གམ་དུ་བསྡད་ནས་ཞེ་འགྱོད་ཆེན་པོས་བཤད།
སྔོན་ཆད། ཁོ་ཆུང་དུས་སུ། ཕ་རྒན་སྙན་གྲགས་ཀྱིས་ཁོ་དང་བློ་བཟང་གཉིས་སྟོད་ཉི་
མ་ལྷ་སར་རྐང་ཐང་དུ་བསྐྱོད་པའི་ལོ་རྒྱུས་གླེང་མྱོང་། དབུས་རོགས་གྲོགས་པོ་དེ་གཉིས་
དང་ཐོག་མར་ནང་གྲོང་དང་གྱེས་དུས་གངས་དཀར་གཡུ་སྒྲོན་མ་དཔང་དུ་བཙུགས་ནས་
མནའ་བཅད་པའི་གྲོགས་པོར་གྱུར། ཁོ་གཉིས་ཀྱིས་མི་མེད་ཐང་སྟོང་གང་མང་བརྒྱུད་
ཅིང་། ཙག་སྐྱིན་ལྡང་ཟེར་བར་གདོང་གཏད་ནས་བསྐྱོད། སྤྱང་ཚོགས་ཀྱིས་མཐའ་ནས་
བསྐོར་དུས་ཁྲ་རིང་མེ་མདའ་བརྒྱབ་ཅིང་རལ་གྲི་རྣོན་པོ་གཡུགས་ཏེ་ཉེན་ཁ་འ་ས་ཐར།
མར་ནང་གྲོང་ཚོའི་དང་ཐོག་གི་ཕོ་རྒོད་དེ་གཉིས་ད་ལྟ་རྒ་བའི་ཁུར་གྱིས་མནན་འདུག
དེ་དུས་ངེད་གཉིས་དབུས་ལ་འགྲོ་བའི་གཏམ་དེ་ཐོས་རྗེས། གཉེན་ཉེ་མང་བོ་ཞིག་
གིས་སེམས་ཁྲལ་ཅི་འདྲ་བྱས་མྱོང་ཨང་། སྙན་གྲགས་ཀྱིས་དེ་ལྟར་ཕྱིར་དྲན་བྱས། ''ཡིན་
ཨང་། ཚང་མས་མར་ནང་གྲོང་ཚོའི་སྐྱེས་པ་དག་ཐག་རིང་དུ་བསྐྱོད་ན་ཕྱིར་ལོག་མི་ཐུབ་
ཟེར། དེ་ཁྲེགས་ཡིན་ཟེར།“བློ་བཟང་ཡང་ལོ་ངོ་བཅུ་ཕྲག་ཁ་ཤས་ཀྱི་ཡར་སྔོན་གྱི་ཕྱིར་དྲན་
དུ་བྱིངས། །
"ཡིན་ན་ཡང་། འུ་གཉིས་མཐར་མཇུག་ཕྱིར་ལོག་པ་མ་ཡིན་ནམ། དེ་བས་ཁྲེགས་
ཟེར་བ་དེར་ཡང་ཡིད་ཆེས་རྒྱུ་ཅི་ལ་ཡོད།” སྙན་གྲགས་ཀྱིས་མལ་སའི་ནང་ནས་དེ་ལྟར་
བཤད་ཅིང་། དར་ཅིག་ལ་རང་གི་མཆིན་པའི་ན་ཟུག་ཀྱང་བརྗེད་སོང་།
རེད་རེད། དེ་བས་ཁྱོད་ཀྱི་བུ་དེ་ཡང་ས་མཐའ་ནས་ཕྱིར་ལོག་ལོག་ངེས་རེད།” སྙན་
གྲགས་ཀྱིས་དེ་ལྟར་ཟེར་བ་དང་། ཁྱོད་ཀྱིས་ངེས་པར་དུ་གསོན་ཐོག་ནས་ཁོ་དང་ངོ་
འཕྲད་ཅིག་ཡོང་དགོས་པས། དང་ཐོག་ངེད་གཉིས་དབུས་ལ་འགྲོ་བའི་སེམས་ཤུགས་དེ་
བསྐྱེད་རོགས།”ཞེས་སེམས་ཤུགས་བསྐྱེད། །
ད་ཡིན་ན། ང་ལ་བུ་རུལ་དེར་ཐུག་པའི་ལས་མེད་པ་འདྲ།"སྙན་གྲགས་ཀྱིས་དེ་ལྟར་
207



གཡུ་དྲུག་དཀར་དཔེ་ཚོགས།
བཤད་པ་དང”ངའི་བུ་རུལ་དེས་ཁྱོད་ཀྱི་བུ་མོ་ལྷ་མོ་འདྲ་པོ་དེ་འདི་ལྟར་སྡུག་ལ་གཏད། བློ་
བཟང་། ངས་སྔ་མོ་ནས་ཁྱོད་ལ་དགོངས་དག་ཅིག་ཞུ་བསམས་ཡོད། ད་ནི་སྐད་ཆ་སེམས་
ནས་བཞག་ན་རུལ་འགྲོ་ངེས་བས། ངས་ཁྱོད་དང་གསལ་སྒྲོན་ལ་བུ་རུལ་དེའི་ཚབ་བྱས་
ནས་དགོངས་དག་ཅིག་ཞུ་རྒྱུ་ཡིན།” སྙན་གྲགས་ཀྱིས་དེ་ལྟར་བཤད་པ་དང་། མལ་སའི་
ནང་ནས་ཡར་དཀའ་ལས་ཁག་པོས་དགྱེ་ཙམ་བྱས།
སྙན་གྲགས། དེ་འདྲ་མ་བཤད་ཨང་། ངེད་ཚང་གི་བུ་མོར་ཡང་སྐྱོན་མང་པོ་ཡོད་
པས། ངན་ཁག་ཚང་མ་ཁྱོད་ཀྱི་བུ་ལ་འགེལ་མི་རུང་། ད་ནི་སུ་ལ་ཡང་ངན་ཁག་འགེལ་
རྒྱུ་མེད་དེ། ངེད་གཉིས་འདི་ལྟར་སྐྱབས་མགོན་རིན་པོ་ཆེ་ཡི་ཨ་མྱེས་སུ་གྱུར་ཡོད་པས།
འདི་ཕྲུ་གུ་གཉིས་དང་ང་ཚོ་ཚང་མའི་སྐྱེས་པ་སྔོན་མར་བསགས་པའི་བསོད་ནམས་ཀྱི་
མཐུ་རེད་ཨང་།” བློ་བཟང་གིས་དེ་ལྟར་རང་གི་གྲོགས་པོ་མལ་སའི་ནང་ནས་སྐྱོར་བཞིན་
བཤད་པ་ན། གོ་ཁའི་ནང་གི་ཨ་མ་བཟང་མོ་དང་ཐར་མོ་སོགས་ཀྱིས་མིག་ཆུ་མགོ་རས་
ཀྱིས་ཕར་ཕྱིས།
སྟོན་མཇུག་གི་བ་མོ་ལྷུང་ནས་མར་ནང་གྲོང་ཚོའི་མདུན་རིའི་རྩེ་མོ་དེ་ཡང་སྐྱ་སིང་
སིང་བྱེད། ཉིན་དེ་དག་ཏུ། ཁོའི་པ་རྒན་སྙན་གྲགས་ནད་བབས་སྡུག་ཏུ་ཕྱིན་སོང་། མལ་
སའི་ནང་ནས་ཁོ་ཉམ་ཐག་པོར་གྱུར་ཅིང་། ཤ་སྐམ་པར་གྱུར་ནས་གདོང་མདོག་ཀྱང་སེར་
ཤག་གེར་སྣང༌། འཆི་བདག་ཟེར་བའི་གཟུགས་མེད་པའི་ཞགས་པ་དེས་དེ་ལྟར་ཁོ་དམ་
དུ་བསྡམས་འདུག དམ་པོར་བསྡམས་རྗེས་ཕྱི་མའི་འཕྲང་རིང་དུ་ཁྲིད་རྩིས་བྱེད་བཞིན་
འདུག
ཉིན་དེ་དག་ཏུ། ཁོའི་གྲོགས་པོ་བློ་བཟང་རྒྱུན་དུ་ཁོའི་གམ་ནས་བསྡད་དེ་ཁོ་དང་
གླེང་མོལ་བྱེད་པ་དང་། ཁོ་གཉིས་ཀྱིས་ལོ་དེ་དག་ཏུ་སྟོད་ཉི་མ་ལྷ་སར་ཕྱིན་པའི་ལོ་རྒྱུས་
ཕྱིར་དྲན་ཡང་ཡང་བྱས་ཤིང་། མཚམས་རེར་གཉིས་ཀ་གད་མོ་ཤོར་ཡོང་། འོན་ཀྱང་ཡུན་
208



༡
-
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
རིང་ཕྱིན་པར། ཁོའི་ཕ་རྒན་བློ་བཟང་གི་ནད་བབས་སྡུག་ཏུ་ཕྱིན་ནས། ད་ནི་ཚེ་ཡི་འདུ་
བྱེད་སྟོང་ལ་ཉེ་བའི་རྣམ་པ་མངོན་ཡོང་།
“གྲོགས་དམ་པ། ད་ནི་ཁྱོད་ལ་རེ་བ་ཅི་ཞིག་ཡོད། ང་ལ་ཤོད་དང་།” སྙན་གྲགས་ཀྱིས་
དེ་ལྟར་དྲིས།
"ད་ཚང་མ་བདེ་ཞིང་སྐྱིད་པས། ང་ལ་སེམས་སུ་ཐོགས་ས་ཞིག་ཡོད་མི་སྲིད། ཡིན་ན་
ཡང་། ང་དབུགས་ལྷེམ་མེར་མ་འཆི་བར་དུ། བུ་དེ་མཐོང་འདོད་ཅི་འདྲ་ཆེ་ཨང་།" ལོ་དེར།
ཁོའི་ཕ་རྒན་སྙན་གྲགས་དེ་ལྟར་མལ་སར་ལྷུང་ནས་འཆི་ལ་ཉེ་དུས་རང་གི་གྲོགས་པོ་
མནའ་བཅད་དེར་དེ་ལྟར་བཤད་པ་དང་། "ང་འཆི་ཁར། བྱེས་སུ་ལུས་པའི་བུ་དེ་མིག་གིས་
མཐོང་རྒྱུ་བྱུང་ན་བསམས། ད་དུང་སྐྱབས་མགོན་མར་ནང་རིན་པོ་ཆེ་ངའི་སྔས་མགོར་
གདན་དྲངས་ནས་ང་ལ་རྣམ་ཤེས་བདག་མེད་འདིའི་ལམ་སྣེ་སྟོན་ན་བསམས།” ཁོས་དེ་
ལྟར་རང་གི་མཐའ་མཇུག་གི་རེ་བ་བཤད་བྱུང་།
ཉིན་དེར། ཨ་ཁུ་བློ་བཟང་གིས་མར་ནང་ལུང་བའི་ཚོང་བ་དེ་འཚོལ་དུ་ཕྱིན་པ་དང་།
དེ་ལ“ད་ནི་ཁྱོད་ཀྱིས་རོགས་རམ་འདྲ་བྱེད་རོགས། སྤྲུལ་སྐུའི་ཡབ་དེར་འབྲེལ་བ་ཞིག་
བྱེད་དགོས་བྱུང་སོང་། ཁོའི་ཕ་རྒན་ཚེ་ཡི་འདུ་བྱེད་སྟོང་ལ་ཉེ་བས་རོགས་ཤིག་བྱེད་རྒྱུ་
མཁྱེན་མཁྱེན་ཞེས་ཞུ་བ་ཞུས་
“ང་ལ་བལ་བོ་ན་གྲོགས་པོ་ཁ་ཤས་ཡོད་པས། ང་རྫོང་ཐོག་ཏུ་སོང་ནས་མྱུར་དུ་ཁ་པར་
བཏང་ནས་སྐད་དེ་འཕྲོད་ཅི་ཐུབ་བྱེད་ཆོག“ཚོང་བས་དེ་ལྟར་བཤད།
བཅོ་ལྔ་པ།
ལྷ་རིས་པ་ཆེན་པོའི་མདུན་ནས་ཁོས་ལོ་གཅིག་གི་རིང་ལ་རས་སྒྲོམ་ཆེན་པོ་དེའི་
209



གཡུ་དྲུག་དཀར་དཔེ་ཚོགས།
ངོས་སུ་ནམ་ཡང་མཐོང་མ་མྱོང་བའི་རང་གི་ཕྲུ་གུ་དེ་རི་མོར་འབྲི་བཞིན་བསྡད། ཤེལ་གྱི་
པར་སྒྲོམ་ཆུང་ཆུང་དེའི་ནང་དུ་ཕྲུ་གུ་དེས་གཟན་གོས་སེར་བོ་ཞིག་མནབས་ནས་མིག་
ཟུང་དྭངས་གསལ་ལེར་ཁོར་ཚུར་སྤྱན་གྱིས་གཟིགས་འདུག ཁོས་པར་སྒྲོམ་ནང་གི་ཕྲུ་
གུར་ཡང་ཡང་ལྟ་ཞིང་། དེ་ནས་རས་སྒྲོམ་ངོས་སུ་སྨྱུག་ཁ་ཡང་ཡང་བསྒྱུར།
ལྷ་རིས་པ་ཆེན་པོས་ཁོའི་སེམས་ནང་དུ་བྱམས་བརྩེ་བ་ཆེན་པོ་དེ་མི་འདུག་གསུངས།
རི་མོ་འབྲི་བ་ལ་བྱམས་བརྩེ་བ་ཆེན་པོ་དེ་མེད་ན་རི་མོར་སྲོག་ཞུགས་སུ་འཇུག་མི་ཐུབ་
གསུངས། ཁོས་དེ་ལྟར་སྨྱུག་ཁ་ཡང་ཡང་བསྒྱུར་ཅིང་། རང་གི་ཤ་ལས་མཆེད་པའི་ཕྲུ་གུ་དེ་
རི་མོར་འབྲི་སྐབས། སེམས་ཀྱི་རྫ་མགོར་འཐིབས་པའི་སྨུག་སྤྲིན་དེ་རིམ་གྱིས་རིམ་གྱིས་
སངས་པར་གྱུར།
ཁོ་ཆུང་དུས་སུ། ཕ་རྒན་གྱིས་ལག་མགོར་ཁྲིད་ནས་ལུག་རྫིར་བསྐྱོད་མྱོང་། དེ་དུས་
ཁོའི་སྣང་བ་ཞིག་ལ་ཕ་རྒན་གྱི་ལག་པར་རྩལ་ཤུགས་ཀྱིས་ཁེངས་འདུག ཁོ་དེ་ལྟར་ཕ་
རྒན་གྱི་ལག་མགོར་འཇུས་ནས་ལམ་དུ་བསྐྱོད་དུས། ཕ་རྒན་གྱིས་ཁོ་ལ་སྔོན་ཆད་ཁོ་དང་
གསལ་སྒྲོན་གྱི་ཕ་རྒན་བློ་བཟང་གཉིས་སྟོད་ཉི་མ་ལྷ་སར་སོང་ཚུལ་གྱི་ལོ་རྒྱུས་བཤད་ཡོང་།
དེ་དུས་མར་ནང་གྲོང་ཚོར་དཔྱིད་ཀའི་རླུང་དམར་འུར་འུར་དུ་ལྡང་ཡོང་ནས་ཡོད་ཚད་
ཁུར་འགྲོ་བའི་བཟོ་ལྟ་བསྟན། རླུང་གིས་ཡུལ་སྡོང་དེ་དག་ཕར་གཡོ་ཚུར་གཡོ་བྱེད་ཅིང་།
གྱང་ཁའི་དར་ལྕོག་དེ་དག་ལྷབ་ལྷུབ་ཏུ་བསྐྱོད། རླུང་གིས་ཐ་ན་ལུས་རྟེན་དུ་གནས་གཡར་
ཡོད་པའི་རྣམ་ཤེས་ཚོགས་དྲུག་དེ་ཡང་ཁུར་ལ་ཁད་བྱེད། རླུང་ལ་དོན་མེད་དུ་ཞེ་སྡང་
ཆེན་པོ་ཞིག་ལངས་འདུག་ཅིང་འུར་སྒྲ་དང་ཤུ་སྒྲ་སྒྲོག་ནས་གང་སར་སྨྱོ་རྒྱུག་བྱེད།
''ཨ་ཕ། རླུང་གི་ལྷ་སྨྱོས་པ་རེད་དམ།” ཁོས་དེ་ལྟར་རླུང་ལ་ཁ་གཏད་ནས་དྲིས། །
རླུང་འདི་འདྲ་ཅི་ཡང་མ་རེད། ཙག་སྐྱིན་ལྡང་ཟེར་བ་དེ་དངོས་གནས་འཇིགས་པོ་
ཡོད་ཨང་།”ཕ་རྒན་གྱིས་ཁོའི་ལག་མགོ་ནས་འཇུས་ཏེ་མདུན་དུ་བསྐྱོད་ཅིང་། “ངའི་རྒྱབ་
210



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ནས་ཤོག་དང་། རླུང་འགོག་ཐུབ”ཟེར།
རླུང་ནང་ནས་ཁོ་ཕ་རྒན་གྱི་རྒྱབ་ཏུ་བསྐྱོད་ཅིང་དེ་མ་ཐག་རླུང་ནག་གི་ཞེ་སྡང་ཡོད་
ཚད་ཕ་རྒན་གྱི་གཟུགས་པོ་ཞེང་ཆེ་བ་དེས་བཀག་སོང་། ཉིན་དེར། གངས་དཀར་གཡུ་
སྒྲོན་སྒང་གི་རི་སུལ་དེ་ནས་ཁོ་རྡོག་འདྲེད་ཤོར་ཅིང་། ས་ལ་ནམ་ལངས་པ་ལྟ་བུ་ཞིག་
བརྡབས་ནས་སྣ་ཁྲག་ཀྱང་ཤོར་སོང་། ངུ་སྐད་ཀྱང་དབང་མེད་དུ་ཤོར་སོང་། །
སྐྱེས་པ་ཕོ་ཞིག་གིས་མིག་ཆུ་འདོན་པར་ངོ་མི་ཚའམ།” ཕ་རྒན་གྱིས་རྩུབ་ཤུགས་
ཆེ་བའི་ལག་པས་ཁོའི་སྣ་ཁྲག་ཕར་འབྱིད་བཞིན་དེ་ལྟར་ཟེར་བ་དང་། “ཨ་མའི་བུར་སྙིང་
དགོས། སྙིང་ལ་རུས་པ་དགོས”ཟེར།
ཁོས་རི་མོ་འབྲི་སྐབས་རང་གི་ཕ་རྒན་དེ་ལྟར་དྲན་བྱུང་། ཡིན་ན་ཡང་ཆུང་དུས་སུ་
ཁོས་མདུན་ནས་རླུང་འགོག་པའི་ཕ་རྒན་དེར་མ་མཇལ་བར་ལོ་ངོ་བཅུ་ཟིན་ལ་ཉེ། ལོ་
བཅུ་ཡི་རིང་དུ། ཁོས་ཕ་ཡུལ་ཕྱོགས་སུ་རང་ཉིད་གར་འགྲོ་གར་འདུག་གི་འཕྲིན་ཙམ་
ཡང་བཏང་མ་མྱོང་། ཁོ་ནི་མི་བརྩེ་མེད་ཅིག་རེད་ཨང་། པར་སྒྲོམ་ནང་གི་ཕྲུ་གུ་དེ་སྐྱེས་
ནས་བཟུང་ཕ་ཟེར་བའི་མདུན་ནས་རླུང་འགོག་མཁན་ཞིག་ཀྱང་མེད་པས་ཅི་འདྲའི་ཡིད་
སྐྱོ་ཨང་། ཁོས་དེ་ལྟར་བསམས་ཤིང་། ཉིན་རྒྱུན་པར་ཁ་རས་སྒྲོམ་ངོས་སུ་བསྒྱུར་ཙམ་གྱིས་
སེམས་སུ་རང་ལ་ལེ་བདའ་དང་འཁང་ར་འགོག་མེད་དུ་སྐྱེས་ཤིང་། མཚམས་རེར་མིག་
ཆུའི་ཐིགས་པ་ཞིག་ཀྱང་དབང་མེད་དུ་ལག་ནང་དུ་ཉར་བའི་ཚོན་སྡེར་དུ་ཟགས་སོང་།
ལོ་གཅིག་གི་རྗེས་སུ། ཁོས་གྱན་ཐང་གི་ཆེ་ཆུང་ཙམ་གྱི་རི་མོ་དེ་ལེགས་འགྲུབ་བྱུང་།
མར་ནང་སྤྲུལ་སྐུ་རིན་པོ་ཆེ་དེ་རི་མོའི་ནང་ནས་གསོན་པོར་གྱུར་ཅིང་། ལྷག་པར་ཁོང་གི་
སྤྱན་ཟུང་དེ་ལ་ཚེ་སྲོག་ཞུགས་པ་ལྟར་ཧ་ཅང་དྭངས་གཙང་གིས་ཚུར་གཟིགས་འདུག་པ་
དང་། སྤྱན་དབང་དེ་ཡི་ཁ་གཏད་ནས་མི་སུ་ཡིན་རུང་རང་ཉིད་ཀྱི་རྙོག་འཛིང་དང་ནག་
ནོག་མེ་ལོང་དུ་ཤར་བ་བཞིན་མཐོང་ཐུབ་པའི་ཉམས་སྣང་སྟེར། རི་མོའི་ནང་གི་ཕྲུ་གུ་དེས་
211



གཡུ་དྲུག་དཀར་དཔེ་ཚོགས།
དེ་ལྟར་གསུང་ཞིག་ཀྱང་འབྱོན་མི་ཡོང་ངམ་སྙམ་པའི་ངང་ལྷོད་ཅིང་ཞི་བའི་ཉམས་ཀྱིས་
བཞུགས་འདུག
“རྒན་ལགས། ད་ནི་ང་རང་ཕ་ཡུལ་དུ་ལོག་འདོད།”ཁོས་རི་མོ་བྲིས་ཚར་རྗེས། དེ་
ལྟར་བཤད།
“ཁྱོད་ལ་འདི་འདྲའི་སེམས་བྱུང་ཞིག་ཡོད་ཚེ། ངའི་དམིགས་ཡུལ་ཀྱང་གྲུབ་སོང་།”
ལྷ་རིས་པ་ཆེན་པོས་དེ་ལྟར་དབུ་ནང་དུ་ལྡེམ་བཞིན་ཞལ་འཛུམ་ལྷུག་གེར་ཁོས་རི་མོར་
ལྟ་བཞིན་དངོས་གནས་མི་ཡུལ་དུ་དཀོན་པའི་རི་མོ་ཞིག་བྲིས་འདུག་ཨང”ཟེར་བ་དང་།
དེ་ནས”རི་མོ་འདི་ཟླ་རྗེས་མར་འདི་གར་འཚོགས་པའི་རྒྱལ་སྤྱིའི་མཛེས་རྩལ་འགྲེམས་
སྟོན་ཚོགས་འདུར་ཞུགས་ན་རྟགས་མ་ལོན་ཁོ་ཐག་ཡིན”ཟེར། །
ཟླ་གཅིག་གི་རྗེས་སུ། བལ་བོའི་རྒྱལ་ས་ཀ་ཏ་མན་རྡུ་ནས་འཚོགས་པའི་རྒྱལ་སྤྱིའི་
མཛེས་རྩལ་འགྲེམས་ཚོགས་སུ། འཛམ་གླིང་གི་རི་མོ་མཁས་ཅན་དག་གིས་ཁོས་བྲིས་
པའི་རི་མོར་གདེང་འཇོག་ཚད་མེད་གནང་། མི་མང་པོ་ཞིག་དེ་ལྟར་ཁོས་བྲིས་པའི་རི་མོ་
ཆེན་པོ་དེའི་མདུན་ནས་དུས་ཡུན་རིང་བོར་འགྲེང་སྟེ་སྡོད་ཅིང་། སྨྲ་བ་མེད་པར་ཧད་ནས་
ལུས་སོང་།
རི་མོ་འདི་ནི་དེང་རབས་རི་མོའི་ལོ་རྒྱུས་ནང་མཐོང་དཀོན་པའི་བརྩམས་ཆོས་
ཕུལ་དུ་བྱུང་བ་ཞིག་རེད”ཚོགས་གཙོས་དེ་ལྟར་ཚོགས་ཆེན་དུ་གདེང་འཇོག་གི་གཏམ་
བཤད་པ་དང”ང་ཚོས་ཐོག་མར་རི་མོ་བ་ཕུལ་བྱུང་ཅན་འདི་འདྲ་སྐྱེད་སྲིང་བྱེད་མཁན་
གྱི་བོད་ཀྱི་ལྷ་རིས་པ་ཆེན་པོར་གུས་འདུད་ཞུ་རྒྱུ་ཡིན་ལ། ཁོང་གིས་ཀུན་ལ་གཏམ་བཤད་
གནང་བར་དགའ་བསུ་ཞུ་རྒྱུ་ཡིན”ཟེར། ཚོགས་ཁང་དུ་དེ་མ་ཐག་ཐལ་མོ་རྡེབ་པའི་སྒྲ་
ཡིས་ཁེངས་སོང་།
''བརྩེ་ལྡན་གྱི་ལྕམ་སྐུ་ཞབས་དང་། སྐུ་ཞབས་རྣམ་པ། ཐུགས་རྗེ་ཆེ། ཐོག་མར་ངས་
212



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
འདི་ནས་ལོ་ལྔའི་རིང་ལ་ང་དང་ལྷན་དུ་འཚོ་བ་རོལ་ཅིང་རི་མོའི་སྒྱུ་རྩལ་ལ་སློབ་སྦྱོང་
བྱས་པའི་ཕུལ་བྱུང་གི་རི་མོ་འདི་འབྲི་མཁན་བདག་གི་སློབ་བུར་ཚིག་གཅིག་ཞུ་འདོད་
ཡོད།“ལྷ་རིས་པ་ཆེན་པོའི་དབུ་སྐྲ་ཡོངས་སུ་དཀར་བོར་གྱུར་འདུག་ཅིང་། ཁོང་གིས་བོད་
ཆས་སྤྲས་ནས་ཞལ་འཛུམ་ལྷུག་གེར་གཏམ་བཤད་སྟེགས་བུའི་ཐོག་ནས་གཤམ་དུ་སྡོད་
པའི་ཁོ་ལ་སྤྱན་གྱིས་བྱམས་བརྩེ་བ་ཆེན་པོས་གཟིགས་པ་དང་ཕྱག་བརྡ་སྟོན་བཞིན“ཁྱོད་
རང་ད་ནི་བལ་བོར་མི་སྡོད་པར་ཕ་ཡུལ་གངས་ལྗོངས་ཕྱུག་མོར་ལོག་རོགས། འདི་ནི་ངས་
ཁྱོད་ལ་བཏོན་པའི་ཆེས་མཐའ་མཇུག་གི་རེ་བ་ཡིན། འདིའི་དོན་དུ་ངས་ཁྱོད་ལ་གུས་
ཕྱག་ཐེངས་གཅིག་ཕུལ་ཡོང་།" ལྷ་རིས་པ་ཆེན་པོ་ཟུར་དུ་བཀྱེད་ཙམ་བྱས་པ་དང་། མར་
སྒུར་ནས་ཁོའི་ཕྱོགས་སུ་གུས་ཕྱག་ཐེངས་གཅིག་ཕུལ། ཚོགས་ཁང་ཡོངས་སུ་དེ་མ་ཐག་
ཁུ་སིམ་མེར་གྱུར། སྐད་རིགས་དང་ཤ་མདོག་མི་གཅིག་པའི་འཛམ་གླིང་གི་ཡུལ་གྲུ་སོ་སོ་
ནས་ཕེབས་པའི་སྒྱུ་རྩལ་བ་དེ་དག་ཁུ་སིམ་མེར་གྱུར་སོང་། ཁོ་ཚོས་རྗེས་སུ་ཡི་རངས་བྱེད་
པའི་ལྷ་རིས་སྒྱུ་རྩལ་བ་ཆེན་པོ་དེས་དེ་ལྟར་བཤད་དོན་ཅི་ཡིན་ཧ་མ་གོ
"ངས་དུས་ནམ་ཡང་རི་མོ་འབྲི་མཁན་ལ་ཡང་སེམས་ནང་དུ་བྱམས་བརྩེ་བ་ཆེན་
པོ་ཞིག་ངེས་པར་དུ་མཁོ་བར་ནན་བཤད་བྱེད་བཞིན་ཡོད། སེམས་ནང་དུ་བྱམས་བརྩེ་བ་
ཆེན་པོ་མེད་ན་ཁྱོད་ཀྱིས་བྲིས་པའི་རི་མོ་ལ་སྲོག་ཞུགས་མི་ཐུབ། གལ་ཏེ་སེམས་ནང་དུ་
བྱམས་བརྩེ་བ་ཆེན་པོ་ལྡན་ན། ཁྱོད་ཀྱིས་སྲོག་མེད་པའི་ཅ་དངོས་སྤྱིར་བཏང་བ་ཞིག་བྲིས་
པ་ཡིན་ན་ཡང་། དེ་ལ་སྲོག་ཞུགས་ཐུབ་པར་ངེས།”ལྷ་རིས་པ་ཆེན་པོས་དེ་ལྟར་བཤད་པ་
ན། ཚོགས་ཁང་དུ་ཡང་བསྐྱར་ཐལ་མོ་རྡེབ་པའི་སྒྲ་ཡིས་ཁེངས་སོང་།
“ཡིན་ན་ཡང་། ང་ལོ་ན་གཞོན་དུས་སུ་ཡང་། སེམས་ནང་དུ་བྱམས་བརྩེ་བ་མེད་
པའི་མི་ཞིག་ཡིན། དེ་དུས་ངས་རང་གི་ཕ་མ་སྤུན་མཆེད་དང་། སྙིང་ནས་དགའ་བའི་བུ་
མོ་སོགས་རྒྱབ་ཏུ་བསྐྱུར་ཏེ་རྒྱུས་མེད་མི་ཡི་ལུང་བར་འཁྱམས་ནས་བསྡད་པ་ཡིན། དེ་
213



གཡུ་དྲུག་དཀར་དཔེ་ཚོགས།
དཀར
དུས་ངའི་སེམས་སུ་བྱམས་བརྩེ་བ་ཅི་ཡང་མེད་པས། ངས་རང་གི་མི་ཚེ་ལ་བདག་པོ་ཅི་
ཡང་རྒྱག་ཐུབ་མེད་ཅིང་། དུས་ཚོད་རིང་པོ་ཞིག་ལ་བློ་འགྱོད་དང་རང་ལ་འཁང་རས་
ཁེངས། ད་ལྟའི་བར་དུ། ང་ཕ་ཡུལ་དུ་ཐེངས་གཅིག་ལ་ཡང་ལོག་མ་ཐུབ། ད་ནི་སྐྲ་ལོ་ཡང་
དཀར་བོར་གྱུར་ཅིང་། མིག་དབང་ཡང་མོག་པོར་གྱུར་ཡོད་པའི་རྒན་པོ་ཞིག་ཏུ་གྱུར་སོང་།
གལ་ཏེ། མི་ཚེ་ཟེར་བ་འདི་ཡང་བསྐྱར་ཐེངས་གཅིག་ལ་མགོ་བརྩམས་ཆོག་ཚེ། ང་དང་
ཐོག་ཕ་ཡུལ་ནས་གྱེས་མི་སྲིད། གཏན་ནས་གྱེས་མི་སྲིད།” ཚོགས་ཁང་སླར་ཡང་དལ་
རྨེག་གེར་གྱུར་སོང་།
“ད་ལྟ། ངའི་སློབ་ཕྲུག་ན་གཞོན་འདི་ཡང་དང་ཐོག་གི་ང་ནང་བཞིན་རང་ལ་སྙིང་
ཉེ་བའི་མི་རྣམས་དང་རྒྱང་དུ་གྱེས་ནས་ལོ་མང་པོ་ཕྱིན་ཡོད། རི་མོའི་ནང་གི་ཕྲུ་གུ་དེ་ནི་
ཁོས་ད་ལྟའི་བར་པང་ལ་ཐེངས་གཅིག་ཀྱང་བཏབ་མ་མྱོང་བའི་ཁོ་རང་གི་ཕྲུ་གུ་རེད། ཕྲུ་
གུ་དེ་ལོ་བདུན་ལ་སོན་དུས་བོད་ཀྱི་སྤྲུལ་སྐུ་ཆེན་པོ་ཞིག་གི་ཡང་སྤྲུལ་དུ་ངོས་བཟུང་ནས་
གསེར་གྱི་ཁྲི་ཁར་བཀོད་དེ་ཀུན་གྱིས་གཙུག་ཏུ་བཀུར་ཡོད། ངའི་སློབ་ཕྲུག་གིས་ཀྱང་དུས་
དང་རྣམ་པ་ཀུན་ཏུ་བུ་ཆུང་དེ་དྲན་བཞིན་ཡོད། ཁོས་རི་མོ་འདི་འབྲི་དུས། ངས་མཚམས་
རེར་ཁོའི་མིག་ཆུ་ཚོན་སྡེར་ནང་ལྷུང་ཡོང་བ་མཐོང་མྱོང་། རི་མོ་འདི་ནི་ཁོའི་སེམས་ནང་
དུ་བྱམས་བརྩེ་བ་ཆེན་པོ་འཁྲུངས་པའི་གོ་རིམ་ཁྲོད་འགྲུབ་པ་རེད། དེར་བརྟེན། ངས་འདི་
ནས་རང་ཅག་གིས་ནམ་ཡང་འབོར་མི་རུང་བའི་མི་རེ་རེའི་རྒྱུད་དུ་བག་ལ་ཉལ་བའི་
བྱམས་བརྩེ་བ་ཆེན་པོར་གུས་འདུད་ཞུ་རྒྱུ་ཡིན།" ལྷ་རིས་པ་ཆེན་པོ་དེ་ལྟར་སླར་ཡང་ཟུར་
དུ་བཀྱེད་པ་དང་། མར་བསྐུར་ནས་གུས་འདུད་ཞུས། མི་རྣམས་སོ་སོའི་རྐུབ་བཀྱགས་ཐོག་
ནས་ཡར་ལངས་ཏེ་ཐལ་མོ་བརྡབས་ཤིང་ཚོགས་ཁང་ནང་དུས་ཡུན་རིང་ཙམ་ལ་དེ་ལྟར་
ཐལ་མོ་རྡེབ་པའི་སྒྲ་ཡིས་ཁེངས་སོང་། །
ཁོའི་མིག་ནང་དུ་འཁྱིལ་བའི་མཆི་མ་ཡང་ཐལ་མོ་རྡེབ་སྒྲའི་ཁྲོད་ནས་དབང་མེད་དུ་
214



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
མཁུར་མགོ་ནས་ཉིལ་ཏེ་ས་རུ་འཐོར་སོང་།
ཚོགས་འདུའི་རྗེས་ནས། ཉོ་བདག་མང་པོ་ཞིག་གིས་ཁོ་བཙལ་ཡོང་སྟེ“ཁྱོད་ཀྱིས་
བྲིས་པའི་རི་མོ་དེ་ང་ལ་ཚོངས་རོགས”ཟེར།
''ངས་ཨ་སྒོར་ཁྲི་བརྒྱ་ཐམ་པ་སྤྲད་ཡོང་།”
''ངས་ཨ་སྒོར་ཁྲི་བརྒྱ་དང་ལྔ་བཅུ་སྤྲད་ཡོང་།”
ཁོས་དེ་དག་ལ་རི་མོ་འདི་ང་ཕ་ཡུལ་དུ་ལོག་དུས་ཕྲུ་གུར་ལེགས་སྐྱེས་སུ་ཕུལ་
དགོས་པས། བཙོང་རྒྱུ་མིན་ཞེས་གུས་པས་ངང་བཤད། དེ་ལྟར་བཤད་དུས་མི་ཞིག་གིས་
ཁོས་བོད་ལྭའི་ཕུ་ཐུང་ནས་འཐེན་ཙམ་བྱས་ཤིང་། “གཞི་ནས་ཁྱོད་བཙལ་ནས་རྙེད་སོང་།
ཁྱོད་ཀྱི་ཕ་རྒན་སྙན་གྲགས་ནད་ཀྱིས་མནར་ནས་ཚེ་ཡི་འདུ་བྱེད་སྟོང་ལ་ཉེ། ཁོས་ཁྱོད་ལ་
བསྒུགས་ཡོད་པས། ཁྱོད་ཕྱིར་མི་ལོག་གམ”ཞེས་བཤད་བྱུང་།
བཅུ་དྲུག་པ།
ལོ་མ་སེར་བོ་དག་མར་ནང་གྲོང་ཚོའི་ཁོར་ཡུག་ཀུན་ནས་གཡོགས་ཡོད་པའི་ཡུལ་
སྡོང་གི་ཡལ་ག་ནས་ཤོག་སྒྲ་དང་བཅས་འཐོར་ཡོང་། ཐག་རིང་གི་རི་སུལ་གྱི་རྩྭ་མགོ་སེར་
པོར་གྱུར་ནས་སེར་ལམ་ལམ་བྱེད། སྟོན་མཇུག་དེར། ཁོ་ཚེར་ཕུང་ཁུག་གི་འདབས་རོལ་
གྱི་ལམ་ནང་ནས་མངོན་ཡོང་། མདུན་རི་གངས་དཀར་གཡུ་སྒྲོན་སྒང་གི་ལབ་ཙེ་དེ་སྔར་
བཞིན་ནག་ཡོར་སེར་བུད་མེད་ཅིག་གིས་རྒྱང་ལ་ལྟ་བཞིན་པའི་ཟོལ་གྱིས་གནས། ཡོད་
ཚད་དེ་ལྟར་རྒྱུས་ཡོད་ཡོད་འདྲ་པོ་ཞིག་ཏུ་གྱུར་ཅིང་། ཡོད་ཚད་དེ་ལྟར་ཆ་མེད་རྒྱུས་མེད་
ཡིན་པའི་ཚོར་སྣང་ཞིག་ཀྱང་བྱུང་། ཁོ་དེ་ལྟར་ཤོག་སྒྲ་དང་བཅས་ལོ་མ་སྐམ་པོ་དེ་དག་གི་
ཐོག་ཏུ་སྤོ་བཞིན་གྲོང་ཚོའི་སྲང་མདོ་ནས་ཡར་ཡོང་དུས། དེ་གར་ཉི་མར་ལྡེ་བཞིན་ཡོད་
215



གཡུ་དྲུག་དཀར་དཔེ་ཚོགས།
པའི་བགྲེས་སོང་དེ་ཚོ་དང་མཐའ་འཁོར་དུ་རྩེད་འཇོར་རོལ་བའི་ཕྲུ་གུ་ཚོས་ངོ་ཤེས་མ་
སོང་།
''སྐྲ་ལོ་རིང་ཚུལ་ལ་བལྟས་ན་རྒྱ་མོ་ཞིག་མིན་ནམ། ཨ་མ་རེ་མོས་དེ་ལྟར་མ་ཎི་
བསྐོར་མཚམས་བཞག་ནས་ལག་པ་ཐོད་པར་བཞག་སྟེ་ནུབ་ཁའི་ཉི་འོད་སྒྲིབ་བཞིན་
དབྱངས་ལ་བཀུག་ནས་བཤད། །
ཁ་སྤུ་ཡོད་པས། རྒྱ་མོ་ཞིག་ཡིན་རྒྱུ་མ་རེད།” གམ་གྱི་བགྲེས་སོང་དེས་དེ་ལྟར་བཤད།
ཁོ་དེ་ལྟར་ཕྲུ་གུ་ཁ་ཤས་ཀྱིས་འུར་ལོང་ལོང་གིས་བསྐོར་ནས་ཡར་བསྐྱོད། ཁོ་ཚོས་
ཁོར་ལག་བརྡ་སྟོན་བཞིན”ཀ་ར་སྟེར་རོགས”ཟེར། ཁོས་ཁུག་མའི་ནང་ནས་ཀ་ར་སྤར་མོ་
གང་བཏོན་ཡོང་ནས་ཕྲུ་གུ་དེ་ཚོར་སྤྲད་ཅིང་། འཛུམ་སྟོན་པ་ལས་ཚིག་གཅིག་ཀྱང་ངག་
ནས་མ་ཐོན། ཁོས་ཕྲུ་གུ་དེ་དག་མི་ཚང་སུ་ཚང་གི་ཡིན་པ་ངོས་མི་ཟིན།
དེ་ལྟར་ཡར་བསྐྱོད་སྐབས་ཁོ་གསལ་སྒྲོན་གྱིས་ལག་ཏུ་སྣུམ་ཟེའུ་ཞིག་བཟུང་ནས་
ཡོང་བ་དང་འཕྲད།
ལོ་བཅུ་གཉིས་ཀྱི་རྗེས་ནས། དང་ཐོག་མར་ནང་གྲོང་ཚོའི་བཞི་མདོ་ནས་ཁ་གྱེས་
པའི་ན་ཆུང་དེ་གཉིས་སླར་ཡང་འཕྲད་བྱུང་། ལོ་དེར། གསལ་སྒྲོན་གྱིས་ཆུ་ཟོ་རྒྱབ་ཏུ་
འཁུར་ཏེ“ཁྱོད་ཀྱིས་སང་ཉིན་ཉིན་གུང་ཚེར་ཕུང་ཁུག་ནས་ང་ལ་བསྒུགས་སྡོད་དང་། ང་
ལ་སྐད་ཆ་ཞིག་བཤད་རྒྱུ་ཡོད”ཟེར། ཉིན་དེར་ཁོས་གསལ་སྒྲོན་ཕར་བསྐྱོད་པའི་རྒྱབ་
གཟུགས་ལ་མིག་སྐྱེལ་བྱེད་སྐབས། ཆུ་ཡི་ཟེགས་མ་མང་པོ་ཞིག་ཁོ་མོའི་ཟོ་ཁ་ནས་འཕྱོ་
སྟེ་ས་རུ་ཟགས་ཡོང་བ་མཐོང་། དེ་ནི་ཆེས་མཐའ་མཇུག་གི་ལམ་འཕྲད་ཅིག་སྟེ། དེ་ནས་
བཟུང་ད་ལྟའི་བར་དུ་ཁོ་གཉིས་འཕྲད་རྒྱུ་མ་བྱུང་། ལོ་བཅུ་གཉིས་འགོར་སོང་།
''གསལ་སྒྲོན།”ཁོས་དེ་ལྟར་བོས།
དེ་ལྟར་འབོད་དུས་ཁོའི་མཐའ་འཁོར་ན་འུར་ཆིལ་ཆིལ་བྱེད་པའི་ཕྲུ་གུ་དེ་ཚོ་ཡང་
216



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དལ་ཅག་གེར་གྱུར་སོང་།
“ཁྱོད་སླེབས་བྱུང་ངམ།”གསལ་སྒྲོན་གྱིས་དེ་ལྟར་བཤད་པ་དང་གོམ་མཚམས་མི་
འཇོག་པར་མུ་མཐུད་དུ་མདུན་དུ་བསྐྱོད། ཚུལ་དེ་ནི་སྔོན་ཆད་ཁོ་རང་སློབ་གྲྭ་ནས་ཕྱིར་
མར་ནང་གྲོང་ཚོར་ལོག་ཡོང་དུས་ཁོ་མོར་འཕྲད་པའི་སྐབས་ཀྱི་ངང་ཚུལ་དང་མཚུངས།
དེ་དུས་ཀྱང་མོས་ཁོར་འདི་ལྟར་འདྲི། དེ་དུས་ཁོ་གཉིས་ཐང་ཉལ་བྱས་མྱོང་མེད།
ཁོ་མོའི་ཕྱི་རུ་འབྲངས་ནས་གྱང་ར་སྐྱ་བོའི་བར་གྱི་སྲང་ལམ་དེ་ནས་བསྐྱོད། ཁོས་
གསལ་སྒྲོན་གྱི་ཕྲག་པ་ལྷམ་ཙམ་ལྡེམ་ཙམ་བྱེད་བཞིན་དུ་བཤུམ་བྱེད་པ་ཐོས་ཤིང་། མགོ་
རས་ཀྱི་སྣེ་མོས་མིག་ཆུ་འབྱིད་བཞིན་པ་མཐོང་། །
གསལ་སྒྲོན།”ཁོས་ཐེངས་གཉིས་པར་དེ་ལྟར་འབོད་སྐབས། རང་གི་སྐད་ལ་ངུ་ངག་
འདྲེས་ཡོད་པ་ཐོས། གསལ་སྒྲོན་ཁ་ཕྱིར་མི་འཁོར་བར་དེ་ལྟར་བསྐྱོད། སྣང་བ་ཞིག་ལ་
དུས་ཚོད་ཀྱི་འཁོར་ལོ་ཕྱིར་འཁོར་ནས་ཁོ་གཉིས་མཛའ་འབྲེལ་བྱུང་བའི་དབྱར་ལྗོངས་
དེར་ལྡོག་པ་དང་མཚུངས། དེ་དུས་ཁོ་གཉིས་ཀྱི་བརྩེ་དུང་གི་དར་ལྕོག་མི་ཁའི་རླུང་ཁ་ན་
ལྷབ་ལྷུབ་བསྐྱོད། རྣམ་ཀུན་གྲོང་ཚོའི་ནང་ནས་ལམ་འཕྲད་བྱུང་ཚེ་ཁོ་གཉིས་འདི་ལྟར་སྔ་
རྗེས་སུ་བསྐྱོད། གྲོང་ཚོའི་མི་མང་གི་མཐོང་ས་ནས་ཁོ་གཉིས་ཡིན་མདོག་མི་བྱེད། ཁོ་དེ་
ལྟར་མོའི་ཕྱི་རྗེས་སུ་འབྲངས་ནས་བསྐྱོད་པ་ན་ཡུད་ཙམ་གྱི་རིང་ལ་རང་གི་ལྟེ་ཁྲག་འཕོ་
སའི་གཞིས་ཁྱིམ་དེའི་སྒོ་ཁར་སླེབས། གཞིས་ཀའི་གྱང་ཟུར་གྱི་དར་ལྕོག་དེ་རླུང་གིས་ལྷབ་
ལྷུབ་ཏུ་བསྐྱོད་བཞིན་འདུག ཨ་མ་ཐར་མོ་སྒོ་ནང་ནས་མར་ཐོན་ཡོང་བ་དང་། ཁྱི་ནག་པོ་
དེ་ཡིས་ལྕགས་ཐག་སིང་སིང་དུ་ཟུག་འཐེན་བྱས་ཏེ་ཁོའི་ཕྱོགས་སུ་འབ་བྱུང༌། །
དེ་ནས། ཉིན་མཚན་ཀུན་ཏུ་རང་གི་བུ་ཆུང་དྲན་བཞིན་པའི་ཨ་མ་ཐར་མོས་གསལ་
སྒྲོན་གྱི་རྗེས་སུ་རང་གི་བུ་དེ་དེ་ལྟར་སླེབས་ཡོང་བ་མཐོང་།
“ཁོ་སླེབས་བྱུང་།”གསལ་སྒྲོན་གྱིས་དེ་ལྟར་བཤད་པ་དང་ཀོ་རེ་སྣུམ་སྲེག་བྱེད་པར་
217



གཡུ་དྲུག་དཀར་དཔེ་ཚོགས།
སྣུམ་མི་འདང་ན་ངས་ཏོག་ཙམ་ཁུར་ཡོང་ཡོད”ཅེས་བཤད།
ཉིན་དེར་ཁོ་དེ་ལྟར་མར་ནང་གྲོང་ཚོར་ལོག་ཡོང་དུས། ཁོའི་ཕ་རྒན་སྙན་གྲགས་
ཀྱིས་གཞི་ནས་མི་ལྕོགས་པར་གྱུར། ནང་མི་ཚོས་ཁོར”རེམ་རེམ་རེམ”ཟེར་བ་དང་། སུ་
ཞིག་གིས་འཐེན་པ་མི་ཤེས་པར་ཁོ་རང་དེ་མ་ཐག་ཉལ་སར་ལྷུང་བའི་ཕ་རྒན་གྱི་གམ་དུ་
ཁྲིད་སོང་།
''ཨ་ཕ།” ཁོས་དེ་ལྟར་ངུ་ངག་གིས་པུས་བཙུགས་སུ་ཕ་རྒན་གྱི་ཉལ་སའི་འགྲམ་དུ་
བཅར་པ་ན་དང་ཐོག་ཁོའི་མཐོང་ལམ་དུ་རྒྱབ་རི་སྨུག་པོ་བཞིན་བརྟན་པའི་མི་དེ་ད་ལྟ་
ཉམ་ཐག་ཏུ་གྱུར་ནས་མིག་ཀྱང་འབྱེད་མི་ཐུབ་པའི་ཚད་དུ་ལྷུང་འདུག
''ཨ་ཕ། ང་ཡིན། ང་ཕྱིར་སླེབས་ཡོང་ཡོད། ”ཁོས་དེ་ལྟར་རང་གི་ཕ་རྒན་གྱི་ལག་པར་
འཐམ་ནས་སྒུལ་ཙམ་བྱས། །
མལ་སའི་ནང་ནས། ཁོའི་ཕ་རྒན་སྙན་གྲགས་ཀྱིས་ག་ལེར་མིག་ཟུང་ལ་སྲུབས་ཀ་
ཞིག་ཕྱེས་ནས་ཁོར་བལྟས་བྱུང་བ་དང་། ལག་པས་ཀྱང་ཁོའི་ལག་པ་འཇུ་ཙམ་བྱས་སོང་།
ཡིན་ན་ཡང་། ལག་པར་སྔོན་ཆད་ལྟར་རྩལ་ཤུགས་ཅི་ཡང་མི་འདུག ཕ་སྙན་གྲགས་ཀྱིས་
སྐད་ཆ་ཡང་བཤད་མི་ཐུབ།
ནུབ་ཁའི་ཉི་འོད་སེར་བོ་ཞིག་ཁོ་ཚང་གི་ཐབ་ཚང་གི་སྒེའུ་ཁུང་བརྒྱུད་ནས་ཕ་རྒན་
གྱི་སྔས་མགོར་འཕྲོས་འདུག སེར་ལམ་ལམ་བྱེད་པའི་ཉི་འོད་དེའི་མིང་ལ་མར་ནང་གྲོང་
ཚོའི་མི་རྣམས་ཀྱིས་ཚེ་ཕྱི་མའི་ཉི་མ་ཟེར། ཚེ་ཕྱི་མའི་ཉི་མ་དེ་ལྟར་ཁོའི་ཕ་རྒན་གྱི་སྔས་
འགོར་འཕྲོས་འདུག
ཉི་འོད་སེར་བོ་དེའི་འོག་ནས། ཁོས་རང་གི་ཕ་རྒན་གྱི་གདོང་དུ་འཛུམ་མདངས་ཤིག་
མངོན་ཆུང་གིས་རྒྱས་ཡོང་བ་མཐོང་། །
ཁོར་མིག་ཆུ་འགོག་མེད་དུ་བཞུར་ཡོང་།
218



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས། ༼
''ཨ་ཕ།” ཁོས་དེ་ལྟར་འབོད་དུས། ཕ་རྒན་སྙན་གྲགས་ཀྱི་མིག་ཟུང་རིམ་གྱིས་ཟུམ་
པར་གྱུར་པ་དང་། ཁོའི་ལག་པར་འཆང་བའི་ལག་པ་དེ་ཡང་ལྷོད་སོང་།
ཁོར་ངུ་སྐད་ཤོར་སོང་། ཁོས་རང་གི་ཕ་རྒན་གྱི་བེམ་པོ་ཡང་ཡང་བསྒུལ་ནས“ཨ་ཕ།
ཨ་ཕ།” ཞེས་བོས། ཡིན་ན་ཡང་། ཆུང་དུས་སུ་ཁོའི་མདུན་ནས་རླུང་འགོག་པའི་ཕ་རྒན་དེ།
ཁོར “ཨ་མའི་བུར་སྙིང་དགོས། སྙིང་ལ་རུས་པ་དགོས”ཟེར་མཁན་གྱི་ཕ་རྒན་དེ། དེ་ལྟར་
ཁོའི་འཇིག་རྟེན་ནས་ཡལ་སོང་།
ཁོ་དེ་ལྟར་ངུ་དུས། ལག་པ་ཆུང་ཆུང་ཞིག་གིས་ཁོས་ལག་ཟུང་ནས་འཇུས་བྱུང་། དེ་
ནི་དེ་ལྟར་སེམས་ཆུང་གིས་འཇུས་བྱུང་ཡང་ག་ལེར་དམ་པོར་འཆིང་བྱུང་། ཁོས་མིག་ཆུ་
འབྱིད་བཞིན་ཕར་ལྟ་དུས། ངུར་སྨིག་གི་གཟན་གོས་འོག་ཏུ་སྟོད་འགག་སེར་བོ་མནབས་
པའི་མར་ནང་སྤྲུལ་བའི་སྐྱབས་མགོན་རིན་པོ་ཆེ་ཕ་རྒན་གྱི་སྔས་འགྲམ་དུ་བརྟན་པོར་
བཞུགས་ནས་ལྷོད་ཉམས་ཀྱིས་ཁོར་གཟིགས་ཡོད་པ་མཐོང་། ལོ་འདིར། ཁོ་ཕོ་ལོ་སུམ་ཅུར་
སོན་ཡོད། །
སྤྱི་ལོ༢༠༡༣པའི་ཟླ༡༡པའི་ཚེས༥ཉིན་ཉི་ཧོང་གི་
རྒྱལ་ས་རྙིང་པ་ཁིའོ་ཏའོ་ནས་རྫོགས་པར་བྲིས།།
219



གཡུ་དྲུག་དཀར་དཔེ་ཚོགས།
དབྱར་རྩྭ་དགུན་འབུ།
དང་པོ།
ཐོ་རངས་ཀྱི་སྐབས་སུ། མཚོ་བོད་མཐོ་སྒང་གི་ཤར་སྣེའི་ལུང་བ་ཞིག་ཏུ་ཆོས་འཛིན་
གཉིད་ལས་སད། རྒྱུ་མཚན་ནི་གཅིན་སྦོས་ནས་ཁོའི་ཁོག་སྨད་ལ་ཟུག་གཟེར་བསྐྱེད་པས་
རེད། མགོ་ཐོག་ཏུ་ཕུབ་པའི་འགྱིག་ཤོག་བསེར་རླུང་གིས་ཧྲག་ཧྲག་ཏུ་སྒུལ་གྱིན་འདུག་
ཅིང་། མག་མོག་གི་གུར་ནང་དུ་གྲོགས་པོ་གཉིས་ཀྱི་རིང་ཐུང་དང་མཐོ་དམའ་མི་སྙོམས་
པའི་སྡུར་བ་འགྲན་པ་བཞིན་དུ་གྲགས་ཡོང་། །
ཆོས་འཛིན་གྱིས་གཅིན་གཏང་བར་འགྲོ་དགོས་མིན་ཐད་སེམས་ནས་འཐབ་རྩོད་
ཡུད་ཙམ་བྱས་རྗེས། མཇུག་མཐར་ལུས་པོའི་སྡུག་བསྔལ་གྱིས་སེམས་ཀྱི་སྒྱིད་ལུག་གི་མགོ་
མནན་པས། ཁོ་ཡར་ལངས་ཏེ་གུར་སྒོར་བུད། དབྱར་འགོ་མ་ཚེས་ནས་བར་མར་ཉེ་ཡང་།
མཚན་མོའི་མཐོ་སྒང་གི་གནམ་གཤིས་ནི་ད་དུང་གྲང་ཤུར་ཤུར་བྱེད་ཅིང་། རླུང་བུ་ལྡང་བ་
ཡིས་ཀྱང་མི་ལ་གྲང་འདར་སློང་བར་བྱེད།
220



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གཅིན་ཤག་ཤག་གཏོང་དུས། ཆོས་འཛིན་གྱི་ལུས་སེམས་གཉིས་ལ་མཚོན་ན་ཁུར་
བོ་ལྕི་མོ་ཞིག་མར་ལ་ལེན་པ་ལྟར་བདེ་སྣང་ཞིག་གིས་ཁྱབ། ཁོས་དབང་མེད་དུ་མིག་
བཙུམ་ནས་རེ་ཞིག་འགོར་ཅིང་དེ་ནས་མགོ་བོ་དགྱེ་སྟེ་བར་སྣང་ཁམས་ལ་ལྟ་སྐབས། སྐར་
ཚོགས་ཁྲ་ཆིལ་ལེར་འཚེར་བའི་མཐིང་ནག་གི་མཁའ་དབྱིངས་སུ། སྐར་མའི་ཕུང་བོ་སྐེ་
འཁྱོག་ཀྱང་ནུབ་ལ་བཟུར་འདུག དེ་ལྟར་ལྟ་བཞིན་ལྟ་བཞིན་ཆོས་འཛིན་ལ་རང་ཉིད་གོ་
ལ་འདིའི་ཆེས་མཐོ་སའི་ཀླད་ཐོག་ཅིག་ཏུ་ཡོད་པའི་ཉམས་སྣང་བྱུང་ཞིང་། མཛུབ་མོ་ཀེར་
ཙམ་གྱིས་ཀྱང་བར་སྣང་གི་སྐར་མ་རེ་གཉིས་ལ་རེག་སྲིད་སྙམ། ཁོར་ཡུག་གི་ཡོད་ཚད་
ནམ་ལངས་ཁའི་མུན་ནག་གི་ཀློང་དུ་གཉིད་ལ་ཡུར་འདུག ཉེ་འགྲམ་གྱི་ཁྱིམ་མཚེས་དག་
གི་འགྱིག་ཤོག་གུར་ཆུང་གི་འདབས་སྣེ་རླུང་གིས་བསྐྱོད་པའི་ཧྲག་སྒྲའི་ཁྲོད། མཚམས་
རེར་སྡུར་སྒྲ་ལྡིར་ལྡིར་ཞིག་གྲགས་ཡོང་། ཐག་རིང་གི་རི་བོའི་ཚོགས་ནི་མུན་ནག་གི་ཀློང་
དུ་གསལ་ལ་མི་གསལ་བའི་གྲིབ་བརྙན་གྱི་ཐིག་རིས་ཙམ་དུ་ལུས་འདུག་ཅིང་། འགྲིབ་
ཕྱོགས་ཚེས་རིས་ཟད་པོ་དེ་ནི་ཇ་ནག་ཁུའི་མཐའ་རུ་གཡེངས་ནས་ཞུ་ལ་ཉེ་བའི་མར་
རྡོག་ཅིག་དང་མཚུངས་པར་མཁའ་མཐར་ཁེན་ནས་ཡོད། ཐང་གཤོང་ནས་ཤུགས་དྲག་
གིས་ལྡང་འོངས་པའི་བསེར་མ་ཡིས་ས་སྒང་འདིའི་ལྷིང་འཇགས་ཀྱི་རྨི་ལམ་ལ་བྱིལ་བྱིལ་
གཏོང་བ་དང་མཚུངས། འདི་ནི་མཚོ་བོད་མཐོ་སྒང་གི་ཤར་སྣེའི་ལུང་ཁོག་ཅིག་ཡིན་ཏེ།
ཆོས་འཛིན་གྱིས་གཅིན་གཏོང་བཞིན་སེམས་སུ་རྡོག་འོག་གི་ས་གཞི་འདིའི་རྩྭ་གསེང་དུ་
དབྱར་རྩྭ་དགུན་འབུ་མང་པོ་ཞིག་གིས་མགོ་བོ་ཀྲིག་ཀྲིག་ཏུ་རང་ལ་ལྟ་བཞིན་ཡོད་ངེས་
རེད་སྙམ་བྱུང་།
ཕྱིར་གུར་ནང་དུ་སོང་སྟེ་ཉལ་རྗེས། ཆོས་འཛིན་གྱི་གཉིད་རྐུན་མས་བརྐུས་སོང་བ་
ལྟར། མིག་ཕྱེ་ཕྱེ་ལ་ཡུན་རིང་པོ་ཞིག་འགོར་བ་ན། གམ་གྱི་ཚེ་དཔག་སྐྱབས་ཀྱིས་གཉིད་
བཤད་ལྡབ་ལྡིབ་ཅིག་རྒྱག་བཞིན་ཕར་འཁོར་ཚུར་འཁོར་བྱེད་པ་དང་། ཆོས་འཛིན་གྱིས་
221



གཡུ་དྲུག་དཀར་དཔེ་ཚོགས། །
ཁོའི་ལག་པས་སྟོང་སྙོབ་ཅིག་བྱས་པ་མཐོང་ཞིང་ཁ་ནས“དབྱར་རྩྭ་དབྱར་རྩྭ”ཟེར་བ་
མ་གཏོགས་ཅི་ཡང་གོ་རྒྱུ་མ་བྱུང་། དོན་དངོས་སུ། ཆོས་འཛིན་གྱི་གཉིད་རྐུ་མཁན་ཡང་
དབྱར་རྩྭ་དགུན་འབུ་ཡིན་འདུག །
ཁོ་ཚོ་ནི་སྨད་ཕྱོགས་རྨ་ཆུའི་འགྲམ་གྱི་རོང་ཁུལ་ཞིག་ནས་སྟོད་ཕྱོགས་གྱི་འབྲོག་
ཁུལ་དེར་དབྱར་རྩྭ་དགུན་འབུ་བརྐོ་བར་ཡོང་མཁན་ཡིན། མི་རྣམས་ཀྱིས་ཁོ་ཚོར“འབུ་
ཀོན”ཞེས་པའི་མིང་སྟབས་བདེ་ཞིག་བཏགས་ཡོད་ལ། ཁོ་ཚོས་ཀྱང་རང་ཉིད་ལ་དེ་
ལྟར་འབོད་པར་ཨ་ལན་སྟེར། དབྱར་རྩྭ་དགུན་འབུ་ནི་མཚོ་བོད་མཐོ་སྒང་དུ་སྐྱེས་པའི་
སྨན་རྩྭ་ཁྱད་པར་བ་ཞིག་ཡིན་ཅིང་། གཞུང་རྟ་ལས་ལོ་མ་གསལ་བོ་ཞིག་མེད་ལ། རྩ་
བ་ནི་དབྱིབས་ནར་ནར་ཤ་འབུ་དང་མཚུངས་ཏེ། རྩྭ་གསེང་དུ་འབར་ཞུན་རྐང་གཅིག་
བཙུགས་པ་ལྟར་མངོན་ཆུང་གིས་བསྐུངས་ནས་སྐྱེ་བ་ཞིག་རེད། ལོ་འདི་འགར། སྨན་རྩྭ་
དེའི་རིན་གོང་ཤིན་ཏུ་མཐོ་བར་གྱུར་པས། ཆེད་དུ་དབྱར་རྩྭ་དགུན་འབུའི་ཉོ་འཚོང་གི་
ཁེ་སྤོགས་གཉེར་བའི་ཚོང་པ་ཡང་སྣ་མང་བྱུང་ཞིང་། མི་རྣམས་ཀྱིས་དེ་དག་ལ“འབུ་ཉོ་
ཞེས་འབོད་བཞིན་ཡོད། དེ་དང་བསྟུན་ནས“འབུ་ཚོང་རྒྱག་པ”ཞེས་པའི་ཚིག་འདི་ཡང་
ཁྱབ་གདལ་བྱུང་བ་དང༌། དེ་ནི་“འབུ་རྐོན”དང“འབུ་ཉོ་”ཞེས་པ་གཉིས་ཀྱིས་དབྱར་རྩྭ་
དགུན་འབུ་ཉོ་འཚོང་བྱེད་པ་དེ་ལ་ཟེར་བ་རེད། འདི་ལྟ་བུའི་ཚོང་ར་ཞིག་རིམ་གྱིས་དར་
རྒྱས་བྱུང་བས། འབྲོག་ཁུལ་དུ་སྨན་རྩྭ་དེའི་རིགས་རྐོ་བ་དང་ཉོ་རུ་ཡོང་མཁན་ཤིན་ཏུ་
མང་བོ་ཡོད། འོན་ཀྱང་། མི་མང་ཆེ་བས་སྨན་རྩྭ་འདིའི་ཕན་ནུས་ཅི་འདྲ་ཡིན་པ་དང་དེ་
འདྲ་བྲིན་པོ་ཞིག་ཡིན་དོན་ཅི་ཡིན་ཧ་གོ་མི་འདུག་ལ། དེའི་ཕྱོགས་སུ་བསམ་བློ་གཏོང་
མཁན་ཡང་ཉུང་།
སྨན་རྩྭ་ཉོ་འཚོང་བྱེད་མཁན་ཚོར་བསམ་རྒྱུ་དངུལ་སྒོར་མ་གཏོགས་མེད། དབྱར་རྩྭ་
དགུན་འབུ་རྐང་ག་ཚོད་རྙེད་ན་དངུལ་སྒོར་དེ་ཙམ་གྱིས་མང་བ་རྙེད་པ་ཡིན་པས། དངོས་
222



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
གནས་བོད་ཀྱི་གཏམ་དཔེར“གསེར་ས་ནང་ནས་རྙེད”ཅེས་པ་ལྟར་རེད། དེ་བས་རྒྱལ་ན་
དབྱར་རྩྭ་དགུན་འབུས་རྒྱལ་ཅིང་ཕམ་ན་དབྱར་རྩྭ་དགུན་འབུས་ཕམ་པར་བྱེད་པ་ནི་ཁོ་
ཚོའི་བྱེས་ཀྱི་འཚོ་བའི་དྲོད་འཁྱག་ཡིན་འདུག མཚན་མོ་དེར། ཆོས་འཛིན་གྱིས་ཉིན་དེ་
འགའི་རིང་གི་ལག་ཡོང་ཡིད་ལ་འཆར་བཞིན་ཤུགས་རིང་ནར་ནར་ཕྱུང་ཞིང་། མལ་ནས་
མུན་ནག་ནང་ལ་ཅེར་ཏེ་སྔ་གཞུག་ཀུན་ལ་སེམས་ངལ་བྱས་པས། ཕྱི་རོལ་ཏུ་སྐྱ་མདའ་
བཏང་ནས་ནམ་མག་མོག་གིས་ལངས་པར་ཡང་མཉམ་འཇོག་རྒྱུ་མ་བྱུང་། །
ཞོགས་པར། གཡའ་དག་པའི་མཁའ་དབུགས་བསིལ་མོའི་ནང་དུ། ལང་ཁོག་དེའི་
འགྱིག་ཤོག་གི་གུར་ཆུང་དེ་དག་ནི་ཤྭ་མོ་ཆེན་པོ་རེ་རེ་དང་མཚུངས་པར་ལྗང་མདོག་གི་
སྤང་ཁུད་དེ་རུ་མིག་གི་དགའ་སྟོན་ཐུན་མོང་མ་ཡིན་པ་ཞིག་ཏུ་གྲུབ་འདུག གུར་ནང་གི་
མི་རྣམས་སྔ་རྗེས་སུ་གུར་སྒོར་བུད་དུས། ཞོགས་པའི་ཉི་འོད་སེར་པོ་རྒྱང་རིང་གི་རི་བོའི་
རྩེ་ལ་འཕྲོས་ནས་སེར་ལམ་ལམ་བྱེད་པ་དང་། སྨུག་པ་བན་བུན་ཞིག་རི་ཚོགས་ཀྱི་ཐོང་
གར་འཁྱུད་འདུག རི་དེ་དག་ནི་དེ་ལྟར་རྔམ་བརྗིད་ཀྱིས་ཁེངས་ཤིང་བོད་ཀྱི་ལྷ་སྒྲུང་ཁྲོད་
དུ་གྲགས་པའི་གསེར་རྨོག་མནབས་པའི་དམག་དཔོན་རེ་རེ་དང་མཚུངས། ཁོ་ཚོའི་གུར་
ཆུང་རྣམས་རི་སྒང་ཞིག་གི་འདབས་རོལ་གྱི་ལུང་བ་རུ་ཕུབ་ཡོད་པ་དང་། ལུང་མཐིལ་གྱི་
གྲམ་གཞུང་དེའི་རྡོ་ཚོགས་ཀྱི་བར་གསེང་དུ་རྫ་ཆུ་བསིལ་མ་ཤག་ཤག་ཏུ་འབབ་བཞིན་
མཆིས་ལ། གྲམ་པའི་ཕ་རོལ་གྱི་ས་འཁོབས་ཡངས་ས་ཞིག་ཏུ་འབྲོག་ཁྱིམ་ཞིག་གི་རུ་
བབས་ཡོད་དེ། སྦྲ་ནག་གི་ཀླད་དུ་དུ་བ་སྔོན་པོ་ཞིག་དྭངས་གཙང་གི་མཁའ་དབུགས་ཁྲོད་
དུ་ལྷོག་ལྷོག་ཏུ་འཕྱུར་བཞིན་འདུག སྒོ་ཁྱི་རྒྱ་བོ་ཞིག་ཙོག་པུར་བསྡད་དེ་སྦྲ་སྒོའི་ཕྱོགས་
སུ་བལྟས་འདུག་ལ། དེ་ཚང་གི་ལྷས་ནས་ལུག་ཁྱུས་འབའ་སྒྲ་སྒྲོག་བཞིན་རི་ལྡེབས་སུ་
གཤར་བཞིན་འདུག །
འབྲོག་ཁྱིམ་དེ་ཚང་གི་རྩྭ་ས་ཤིན་ཏུ་ཆེ། ཉིན་སྲིབ་དང་ལ་ཐང་མེད་པར་ལྕགས་དྲས་
223



གཡུ་དྲུག་དཀར་དཔེ་ཚོགས།
བསྐོར་ནས་ཡོད། འབྲོག་ཁྱིམ་དེ་ཚང་ནི་ལུང་པའི་ཚུ་རོལ་གྱི་འབུ་རྐོན་ཚོའི་མགོ་བདག་
ཚང་རེད། མགོ་བདག”ཅེས་པ་ནི་དབྱར་རྩྭ་རྐོ་མཁན་ཚོས་དབྱར་རྩྭ་བརྐོ་ཡུལ་གྱི་རྩྭ་སའི་
བདག་པོ་ལ་ཟེར་བ་ཡིན། མགོ་བདག་ལ་འབུ་རྐོན་ཚོས་བརྐོས་རིན་སྟེར་དགོས་ཏེ། བརྐོས་
རིན་སྤྲད་རྗེས་ད་གཟོད་རྩྭ་ས་ནས་དབྱར་རྩྭ་དགུན་འབུ་གང་འདོད་ཀྱིས་བརྐོས་ཆོག་ལ།
དེ་ནི་སྒྲིགས་ལམ་ལྟ་བུ་ཞིག་ཏུ་ཆགས་འདུག
ཆོས་འཛིན་དང་ཚེ་དཔག་སྐྱབས། འབྲུག་བྱམས་གསུམ་པོས་གྲོང་རྡལ་ནས་ཉོས་
ཡོང་བའི་བག་ལེབ་རེ་སྐམ་ཟ་བྱེད་བཞིན་ལམ་ལ་ཆས་པ་ན། ཉེ་འགྲམ་གྱི་རྒྱ་རིགས་
བཟའ་ཟླ་དེ་གཉིས་ཀྱིས་ཀྱང་འགྲན་པ་ནང་བཞིན་ཁོ་ཚོའི་ཕྱི་བསྙེགས་ནས་སོང་། ཐག་
ཅུང་རིང་སའི་གུར་ནང་གི་ན་གཞོན་དེ་གཉིས་ཁ་སང་གསར་དུ་ཡོང་བ་ཡིན་ལ། དེ་ལས་
གདོང་བ་དཀར་ཞིང་སྐྲ་ལོ་རིང་བོར་བཞག་ཡོད་པའི་བོད་རིགས་ཕོ་གཞོན་དེས་ཁོ་ནི་
ནང་ལོགས་ཀྱི་སློབ་ཆེན་ག་གེ་མོ་ཡི་སློབ་མ་ཡིན་པར་བཤད་ཅིང་། ཁོས་ཁྲིད་ཡོང་བའི་
བུ་མོ་དེ་ནི་ཤ་རྩ་དཀར་ཞིང་རློན་ལ་ཉམ་ཆུང་བ་ཞིག་འདུག དེ་གཉིས་མདང་དགོང་ཁོ་
ཚོའི་གུར་འགྲམ་ལ་ཡོང་ནས་ཁོ་ཚོ་རེ་རེར་ལག་འཇུ་རེ་བྱས་ཤིང་། ཕོ་གཞོན་དེས་སོ་སོར་
ཐ་མག་རྐང་རེ་སྤྲད་རྗེས“ངའི་མིང་ལ་མིག་གསུམ་པ་ཟེར”ཞེས་རང་ཉིད་མཚམས་སྦྱོར་
བྱས་ཀྱང་། ཆོས་འཛིན་སོགས་ཀྱིས་དེའི་ཚུགས་ཀར་ལྟ་བཞིན་དེ་ནི་བོད་མིང་ཞིག་ཡིན་
རྒྱུ་མ་རེད་བསམས་པ་དང་། ཤོག་བུའི་ལྟེབས་ཁུད་ལས་གསར་དུ་བཏོན་འདྲའི་ཕོ་གཞོན་
མོ་གཞོན་གཉིས་འདི་འདྲའི་འབྲོག་ཁུལ་གྱི་གནས་ཤིག་ཏུ་ཅི་བྱ་རུ་ཡོང་བར་བསམ་བློ་མ་
ཁོར། དེ་ལ་ཕོ་གཞོན་དེས་གསལ་བཤད་ཀྱི་ཚུལ་དུ་ངེད་གཉིས་དབྱར་རྩྭ་དགུན་འབུའི་
དོན་དུ་ཡོང་བ་མིན། ཐེངས་འདིའི་དངོས་སྦྱོང་གི་གོ་སྐབས་དང་བསྟུན་ནས་རྩྭ་ཐང་ལ་
དཔྱད་གཞིའི་རྒྱུ་ཆ་འཚོལ་སྡུད་བྱེད་དུ་ཡོང་བ་ཡིན། རྒྱུ་ཆ.….རྒྱུ་ཆ་ཟེར་བ་ནི། ཧེ…
ཕོ་གཞོན་དེས་གཡས་ལག་གི་མཛུབ་མོ་ལྔ་པོས་གདོང་ལ་བཀབ་ཡོང་བའི་སྐྲ་ལོ་ལྟག་པར་
224



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཤད་ཙམ་བྱས་ནས་ཇི་ལྟར་བཤད་དགོས་པ་མ་ཤེས་པའི་ཉམས་ཤིག་བསྟན་ཏེ”དཔེར་
བཞག་ན་ཁྱོད་ཚོ་གྲོང་གསེབ་ཀྱི་མི་མཚམས་རེར་གྲོང་ཁྱེར་དུ་ཡོང་བ་ལྟ་བུ་རེད། མོ…….
ཁོས་གན་གྱི་བུ་མོ་དེའི་མགོ་ལ་བྱིལ་བྱིལ་ཞིག་བྱས་འཕྲལ“མོ་རི་མོ་འབྲི་མཁན་ཞིག་ཡིན།
ད་ཐེངས་འབྲོག་ཁུལ་ལ་ཡུལ་ལྗོངས་འབྲི་བར་ཡོང་བ་རེད། ང་སྙན་ངག.……….）…."
ཁོས་ཡང་བསྐྱར་ཇི་ལྟར་བཤད་དགོས་པ་མི་ཤེས་པའི་ཉམས་ཤིག་བསྟན་རྗེས་ཐ་མག་གི་
སྣེ་མོའི་མེ་སེམས་ཆུང་ངང་བསད་དེ་དུ་སྣེ་ཁུག་མར་བཅུག་པ་དང་། མཐུད་ནས”དྭངས་
གཙང་གི་གནས་མཆོག་འདི་བཙོག་པས་སྦགས་མི་རུང”ཟེར། ཁོའི་གཏམ་སྤྱོད་དེ་དག་
གིས་ཆོས་འཛིན་དང་གྲོགས་པོ་གཉིས་ལ་ཚོར་སྣང་གསར་བ་ཞིག་བྱིན། །
སློབ་གྲྭ་ཆེན་མོ་པ་དེ་གཉིས་ཀྱི་གུར་ནི་འགྱིག་ཤོག་གིས་སྟབས་བདེའི་ངང་ཕུབ་པ་
ཙམ་མ་རེད། དེ་ནི་བལྟབས་ན་ཁུག་མ་ཆུང་ཆུང་ཞིག་ཏུ་གྱུར་འགྲོ་ཞིང་། ལྟེབ་བཤིགས་
ཚེ་མི་གཉིས་ཤོང་ཐུབ་པའི་གུར་དམའ་མོ་ཞིག་ཏུ་གྱུར་འགྲོ་བས། ཆོས་འཛིན་སོགས་དང་
རྒྱ་རིགས་བཟའ་ཟླ་གཉིས་ཀས་ངོ་མ་སྟབས་བདེ་རེད་ཅེས་བསྔགས་བརྗོད་དང་ངོ་མཚར་
བའི་ཉམས་ཡང་ཡང་བསྟན།
ཁོ་ཚོ་དབྱར་རྩྭ་བརྐོ་བར་ལམ་ལ་ཆས་སྐབས། ན་གཞོན་ཕོ་མོ་དེ་གཉིས་ད་དུང་མལ་
ལས་ཡར་ལངས་མི་འདུག
“ཝེ། དལ་ཙམ་གྱིས་དང་། ཚེ་དཔག་སྐྱབས་ཀྱིས་ཁོའི་མདུན་ཐད་ན་ཐག་ཚད་
ཅིག་གི་མཚམས་སུ་གོམ་ཞེང་ཆེན་པོས་འགྲོ་བཞིན་པའི་ཆོས་འཛིན་གྱི་རྒྱབ་གཟུགས་ལ་
ཕྱོགས་ནས་སྐད་བརྒྱབ།
“ཁྱོད་གཉིས་མགྱོགས་མོར་ཡོང་ན་མི་ཆོག་གམ།” ཆོས་འཛིན་གྱིས་ཕྱིར་ལྟ་ཙམ་
ཡང་མ་བྱས་པར་མུ་མཐུད་དུ་སོང་བས། ཚེ་དཔག་སྐྱབས་དང་འབྲུག་བྱམས་གཉིས་རྒྱུག་
མ་འདུར་གྱིས་ཁོའི་རྗེས་སུ་བསྙེགས་ཤིང་། རྗེས་ཟིན་རྗེས་དཔུང་བ་མཉམ་གཤིབ་ཀྱིས་
225



གཡུ་དྲུག་དཀར་དཔེ་ཚོགས།
མདུན་དུ་བསྐྱོད། སྐབས་དེར། ཞོགས་པའི་ཉི་འོད་ག་ལེར་ཐང་གཞོང་ཀུན་ཏུ་འཕྲོས་
འོངས་པས་ཁོ་ཚོའི་སྐམ་ཞིང་རིད་ལ་སྨུག་པའི་གདོང་དུ་གསེར་མདོག་གི་བཀྲག་མདངས་
ཤིག་རྒྱས་འདུག ཉི་འོད་ལ་ཁ་གཏད་ནས། ཆོས་འཛིན་གྱིས་ཀི་རིང་ལན་ཞིག་བཏབ་པ་
ན། ཐག་རིང་གི་རི་ཚོགས་ཀྱི་གསེང་ནས་དེ་མ་ཐག་བྲག་ཅ་རེ་རེ་བསྟུད་མར་ཕྱིར་འཁོར་
ཡོང་། དེ་དུས། ཁོ་ཚོ་གསུམ་པོའི་ཡིད་ལ་སྔར་མེད་པའི་རེ་བ་ཞིག་གིས་ཁེངས་ཤིང་། ལུས་
ལ་སྟོབས་ཤུགས་གསར་བ་ཞིག་རྒྱས།
ཁོ་ཚོ་དཔུང་པ་མཉམ་གཤིབ་ཀྱིས་གོམ་ཞེང་ཆེན་པོས་མདུན་ལ་བསྐྱོད།
གཉིས་པ།
ཐག་རིང་གི་རི་ཟུར་དེ་ནས་རི་གླུའི་དབྱངས་ཤིག་ཆད་མ་མཐུད་དུ་གྲགས་ཡོང་།
འོན་ཀྱང་གཞས་གཏོང་མཁན་མཐོང་ཡུལ་དུ་མི་འདུག་སྟེ། ལུག་ཁྱུ་ནི་དཀར་ཐ་ར་ར་
སྒང་གཤོང་ཀུན་ལ་བཀྲམ་ནས་རམ་དཀར་རྩྭ་ལ་རོལ་བཞིན་འདུག མཚམས་རེར་ལུ་གུ་
དང་མ་མོ་ཁ་ཐོར་ནས་ཕན་ཚུན་འཚོལ་བའི་འབའ་སྐད་ལྷང་ལྷང་མཆེད་ཡོང་ལ། མཁའ་
དབྱིངས་སུ་སྤྲིན་དཀར་ཕོན་པོ་ཞིག་གི་འོག་ཏུ་ཁེར་རྐྱང་གི་བྱ་གླག་ཅིག་གིས་གཟན་གྱི་
སྐབས་གླགས་འཚོལ་བའི་ལྡིང་སྐོར་ཡང་ཡང་རྒྱག་བཞིན་ཡོད་དེ། གྲིབ་མ་ནག་པོ་ལུག་
ཁྱུའི་ཁྲོད་དུ་འཕོས་ནས་ཕར་ལྡིང་ཚུར་ལྡིང་བྱེད། །
ལུང་མཐིལ་གྱི་རུ་ནང་ནས་མགོ་བདག་ཚང་གི་བུ་ཆེ་བ་སྦག་སྦག་འཁོར་ལོར་
བཞོན་ནས་མདུན་ཕྱོགས་ཀྱི་ཐང་བདེ་མོ་གཡུ་ཡི་གཞོང་པ་ལྟ་བུ་དེ་བརྒྱུད་ནས་གྲོང་རྡལ་
གྱི་ཕྱོགས་སུ་བསྐྱོད་སོང་། དེའི་ཆུང་མས་ལུག་ལྷས་སུ་ལུས་སྒུར་སྒུར་གྱིས་རིལ་མ་འཕྱུག་
བཞིན་འདུག མགོ་བདག་རྒད་པོ་ཧ་ཅང་བག་ཡངས་ངང་བྱིས་པ་གཉིས་ཀྱིས་བསྐོར་ཏེ་
226



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བྲེ
སྦྲ་འདབས་སུ་སྐྱིལ་ཀྲུང་གོར་གོར་བ་ཞིག་བཅོས་ནས་བསྡད་ཡོད་ལ། མཚམས་རེར་ལག་
པས་ཐོད་པ་བཀབ་ནས་ཉི་མ་ཤར་ཕྱོགས་སུ་ལྟ་བཞིན་འདུག དེ་ནི་ཁོ་ཚང་གི་རྩྭ་སའི་འབུ་
ཀོན་རྣམས་ལ་མིག་འཚོ་བྱེད་བཞིན་པའོ། ། །
འབྲོག་པའི་འཚོ་བ་ནི་དེ་ལྟར་ལྷོད་འཇགས་སེ་གནས། འོན་ཀྱང་། འབུ་རྐོན་རྣམས་
ནི་རི་ལུང་ཐང་གསུམ་ན་དབྱར་རྩྭ་དགུན་འབུ་བརྐོ་བར་བྲེལ་བཞིན་ཡོད། རྫུབས་མཐུག་
པོར་སྐྱེས་པའི་རྩྭ་གསེབ་ལ་ཞིབ་ཏུ་འཚོལ་དུས། ཆོས་འཛིན་གྱིས་དེ་ན་ཡང་གསོན་
ཤུགས་ཀྱིས་ཁེངས་པའི་འཇིག་རྟེན་གཞན་ཞིག་ཡོད་པ་མཐོང་། རྩྭ་ལྗང་གི་རྩི་དཔུང་དང་།
འདབ་ལོར་འཁྱིལ་བའི་དྭངས་གཙང་གི་ཟིལ་བ། ཁ་དོག་སྣ་ཚོགས་འཛིན་པའི་མེ་ཏོག་
ཐར་ཐོར། ཕར་འགྲོ་ཚུར་འོང་ལ་བྲེལ་བའི་སྲིན་འབུ་སྣ་མང་། ད་དུང་སྣ་ལམ་དུ་འཐུལ་
འོང་བའི་སྨན་རྩྭ་སོགས་སྐྱེས་དངོས་སྣ་ཚོགས་ཀྱི་དྲི་མ་དག… ཆོས་འཛིན་ནི་འཆར་
ཡན་ལ་དགའ་བའི་མི་ཞིག་ཡིན། ཁོ་དེ་ལྟར་རྩྭ་གསེང་གི་འཇིག་རྟེན་དེ་ལ་གཡེང་
སྐབས། རང་ཉིད་གསེར་སྦྲང་ཞིག་ཏུ་སྤྲུལ་ནས་དེ་རུ་འཕུར་ཅིང་ལྡིང་བའི་ཉམས་སྣང་
བྱུང་། སྐབས་ཤིག་ལ་ མདུན་ཐད་ཀྱི་རྩྭ་གསེང་ནས་དབྱར་རྩྭ་དགུན་འབུ་རྐང་ཞིག་གི་ཁ་
ལོ་མཐོང་བྱུང་བས། ཁོས་དེ་མ་ཐག་གསེར་སྦྲང་གི་སྤྲུལ་བ་བཤིག་ཏེ་ལག་གི་ཏོག་ཙེ་རྩྭ་
གསེང་ལ་བཙུགས། རྩ་གསེང་ནས་འདབ་ལོ་དག་ལ་འཁྱིལ་བའི་ཟིལ་བ་ས་རུ་ཐོར་ཅིང་
སྲིན་བུ་ཁ་ཤས་ཐོལ་གྱིས་འཕུར་སོང་། དེ་དང་མཉམ་དུ་ཆོས་འཛིན་གྱི་གདོང་ལ་དགོད་
འཛུམ་ཞིག་མངོན་ཆུང་གིས་ལངས་ཡོང་།
དུས་ཚོད་གཅིག་ལྷག་ལ་རྩྭ་གསེང་དུ་མིག་མྱུལ་བྱས་རྗེས། ཆོས་འཛིན་གྱིས་གཞི་
ནས་ཉིན་འདིའི་དབྱར་རྩྭ་དགུན་འབུ་རྐང་དང་པོ་དེ་རྙེད་པ་རེད། འོན་ཀྱང་། ཁོས་དབྱར་
རྩྭ་དགུན་འབུ་རྐང་དེ་བརྐོས་མ་ཚར་བའི་སྔོན་ལ། མགོ་བོ་ཀྲོག་ཀྲོག་དང་སློབ་གྲྭ་ཆེན་མོ་
པ་དེ་གཉིས་གུར་ནང་ནས་ཕྱི་རོལ་ཏུ་ཐོན་རྗེས་གར་འགྲོ་གར་འདུག་ལ་ལྟ་བཞིན་པའི་
227



གཡུ་དྲུག་དཀར་དཔེ་ཚོགས།
འབྲུག་བྱམས་ཀྱིས་ཁོ་གཟས་ནས་སླེབས་བྱུང་། དེར་ཏོག་ཙེ་བཟུང་ནས་ཆོས་འཛིན་གྱིས་
རྐོ་བཞིན་པའི་དབྱར་རྩྭའི་ཉེ་འཁོར་གྱི་རྩྭ་གསེང་ཕར་སློག་ཚུར་སློག་བྱེད་པ་དང་། ཡུད་
ཙམ་གྱི་རྗེས་ནས་“ཧ་ཧ”ཞེས་གད་མོ་རྣར་མི་ཤོང་བ་ཞིག་བགད་རྗེས”འདི་ན་ཡང་གཅིག་
"ཅེས་བརྗོད་ཞོར་དུ་ཏོག་ཙེ་རྩྭ་གསེང་ལ་གཟབ་ནན་གྱིས་བཙུགས། དེ་ནི་བྱིས་པ་ཆུང་
ཆུང་ཞིག་ལ་རྩེད་ཆས་གསར་བ་ཞིག་རེག་པ་དང་མཚུངས།
ལྟས་ངན་ཁྱོད། ཡང་ཇི་ལྟར་ཤེས་པ་ཡིན།”ཆོས་འཛིན་ཁོའི་སྤྱོད་སྟངས་དེར་ཤིན་ཏུ་
མི་འཐད་མོད། ཐབས་གཞན་མ་བྱུང་པས་དེ་ལྟར་སྡིགས་མོ་བྱས། །
''ཧིན། ཁྱོད་ཀྱི་གདོང་ལ་འཛུམ་ཞིག་ལངས་ཡོད་དུས། ཏན་ཏན་རྩྭ་འབུ་མང་པོ་རྙེད་
ཡོད་པ་ཁོ་ཐག་རེད། ངས་སྔ་མོ་ནས་བརྟགས་ཡོད…… ཨ་ཧ་ཧ… ཡང་གཅིག…"
འབྲུག་བྱམས་ཀྱིས་ཡང་ཡང་འུར་བརྒྱབ། །
“བཙལ་དགོས་རྒྱུའི་དབྱར་རྩྭ་མི་འཚོལ་བར་ངའི་རྣམ་འགྱུར་ལ་བརྟགས་ནས་ཅི་
བྱེད་དམ། གཞན་གྱི་སྐལ་འཕྲོག་ན་རང་གི་སེམས་བདེའམ། '' ཆོས་འཛིན་འུ་ཐུག་ནས་
ཏོག་ཙེ་གཞོགས་སུ་གཡུགས་ཏེ་སྨིན་མཚམས་སུ་གཉེར་མདུད་ཟབ་མོ་ཞིག་བརྒྱབ་ནས་
བསྡད། ཐག་མི་རིང་བའི་དེའུ་འབུར་དེའི་སྒང་དུ་མིག་གསུམ་པས་ཁྲིད་ཡོང་བའི་བུ་མོ་
དེས་མདུན་ལ་ཚོན་སྒྲོམ་རྐང་གསུམ་མ་ཞིག་བཙུགས་ཏེ་ཐག་རིང་ཐག་རིང་ཞིག་ལ་ལྟ་
བཞིན་རས་གཞིའི་སྟེང་ལ་ཅི་ཞིག་འབྲི་བཞིན་འདུག མིག་གསུམ་པ་ནི་ལུག་ཁྱུའི་མཐའ་
ཞིག་ན་ལུག་རྫི་བུ་མོ་དེ་དང་མཉམ་དུ་ལབ་གླེང་ལ་གཡེང་བཞིན་བསྡད་ཅིང་། མཚམས་
རེར་བུ་མོ་དེའི་ཧབ་དགོད་རེ་བྱེད་པའི་སྒྲའང་རླུང་གི་རྒྱུ་ཕྱོགས་དང་བསྟུན་ནས་ཚུར་
གྲག་ཡོང་། དེ་ཡོད་ཚད་མཐོ་སྒང་གི་རྡུལ་དག་པའི་མཁའ་དབུགས་ཀྱི་ཁྲོད་ཆོས་འཛིན་
གྱི་མཐོང་ལམ་དུ་གསལ་བོར་ཤར་བྱུང་།
"ངས་ཁྱོད་ཀྱི་སྐལ་ཇི་ལྟར་འཕྲོག་པ་རེད་དམ། ཨ… ཨ….འོ….."འབྲུག་བྱམས་ཀྱིས་
228



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
མུ་མཐུད་དུ་རྩྭ་གསེང་སློག་བཞིན“ས་འདི་རྒྱལ་པོའི་ས་རེད། ཆུ་འདི་བཙུན་མོའི་ཆུ་རེད།
ཁྱོད་ཀྱི་ནི་མ་རེད། ཨཧ་ཧ་ཧཡང་གཅིག་རྙེད་བྱུང་། ཧ་ཧ་ཁོས་སྔ་གཞུག་ལ་རྩྭ་
འབུ་རྐང་གཉིས་རྙེད་པས་དགའ་བའི་སེམས་འཕང་མི་ནོན་པར་གྱུར། །
“རྒྱལ་པོ་དང་བཙུན་མོའི་ས་ཆུ་ཡིན་ན། ཁྱོད་ཀྱིས་འབྲོག་པར་བརྐོས་གླར་སྒོར་མོ་
བདུན་བརྒྱ་སྤྲོད་སྐབས། ཅིའི་ཕྱིར་གནས་ལུགས་མ་བཤད་པ་ཡིན།“ཆོས་འཛིན་གྱིས་ཁོའི་
འཕོངས་ཚོས་ལ་རྡོག་ཐོས་གཅིག་བརྒྱབ་རྗེས་ས་སྤོར་ནས་ཕར་བུད་སོང་། འབྲུག་བྱམས་
ཀྱིས་ཡར་སྔོན་ཡང་ཐེངས་མང་པོར་ཁོའི་ཡིན་ཐག་ཆོད་པའི་དབྱར་རྩྭ་དགུན་འབུ་མང་
པོ་ཞིག་དེ་ལྟར་གླགས་བཙལ་ཏེ་མངོན་འཕྲོག་བྱས་མྱོང་། འབྲུག་བྱམས་ཀྱི་མགོ་བདེའི་
སྤྱོད་སྟངས་དེ་ལ་ཆོས་འཛིན་གྱིས་ནམ་ཡང་བཟོད་བསྲན་བྱེད་བཞིན་ཡོད། ཁོ་ཚོ་གྲོང་སྡེ་
གཅིག་ནས་ཡུལ་འདིར་སླེབས་པས། འགལ་བ་བྱུང་ན་ཡག་པོ་ཡོང་རྒྱུ་མ་རེད་བསམས་པ་
ཡིན། འོན་ཀྱང་ཚེ་དཔག་སྐྱབས་ཀྱིས་དེ་ལྟར་མི་སེམས་ཏེ། ཐེངས་ཤིག་འབྲུག་བྱམས་ཀྱིས་
ཚེ་དཔག་སྐྱབས་ལ་གླགས་བཙལ་རྩིས་བྱས་པར། དེས་ཁོང་ཁྲོ་ཆེན་པོས་འབྲུག་བྱམས་ཀྱི་
སྐྲ་ལ་འཇུས་པ་ན། ཆོས་འཛིན་གྱིས་མྱུར་དུ་བར་བཤོལ་ཅིང་། ཁོ་གཉིས་ལ་གཉེན་ཉེ་བར་
ལ་མི་འཛའ་བ་གྱོད་ཡིན”ཞེས་སློབ་གསོ་ཡང་ཡང་བཏང་རུང་། ཚེ་དཔག་སྐྱབས་ཀྱིས“ཁོ་
ལྟ་བུའི་ཨ་ཞང་ཞིག་ཡོད་པ་ལས་མེད་ན་དགའ་ཨང་ཞེས་སྡིགས་འདོན་པར་བྱེད།
འབྲུག་བྱམས་ནི་ཚེ་དཔག་སྐྱབས་ཀྱི་ཆུང་མའི་མིང་བོ་ཡིན། ཕར་བལྟས་མ་ཐག་
གདོང་གི་མིག་ཟུང་རིག་རིག་ཏུ་གཡོ་ཞིང༌། གྲུང་ཤ་དོད་མདོག་ཅིག་མངོན་ནས་ཡོད།
ཁོས་པྲ་ཆལ་དང་མགོ་བདེའི་སྤྱོད་པས་གཞན་ལ་ཞེ་གཅོད་པའི་ལས་བྱས་པ་མང་དྲགས་
པས། ལོ་འགའི་སྔོན་ལ་རྫོང་མི་རིགས་སློབ་འབྲིང་གིས་ཕྱིར་བསྐྲད་པ་དང་། ཡུལ་ལ་ལོག་
རྗེས་རང་འཁྲིའི་ལས་ཀ་བསྐྱུར་ནས་ཚོང་ཙག་ཙིག་ཅིག་རྒྱག་པར་བྲེལ་ནའང༌། མ་རྩ་
བརྡིབས་པའི་ཁར་བུ་ལོན་ཡང་ཁུར་དུ་མི་ཐེག་པ་རེ་བསྐྱུར་ཡོད། ཐེངས་དེར་ཚེ་དཔག་
229



གཡུ་དྲུག་དཀར་དཔེ་ཚོགས།
སྐྱབས་ཀྱིས་ཆུང་མའི་ངོ་བཟློག་མ་ཐུབ་པར་ཁོ་དང་བསྡེབ་ནས་རྩྭ་འབུ་བརྐོ་བར་ཡོང་
རུང་། ལམ་ཧྲིལ་བོར་ཁ་འཛིང་ཏག་ཏག་བྱས་ནས་ཡོང་བས། ཆོས་འཛིན་སུན་ནས་ཅི་
ཞིག་བྱེད་དགོས་པའང་མི་ཤེས་པར་གྱུར། །
དབྱར་གཞུང་གི་དུས་སུ་མཐོ་སྒང་གི་ཉི་འོད་ནི་ཐོགས་སྒྲིབ་ཅི་ཡང་མེད་པར་ཐད་
ཀར་ས་ཆེན་གྱི་ཐོག་ཏུ་འཕྲོས་ཡོང་། སྐམ་ཤས་ཆེ་བའི་མཁའ་དབུགས་ཀྱི་ཁྲོད་དུ་ཉི་འོད་
ཀྱི་ཟེར་མ་རེ་རེ་ནི་རྣོ་དབལ་གྱི་ཁབ་རྩེ་རེ་རེ་མཚུངས་པར་མིའི་གདོང་གི་སྐྱི་ལྤགས་ཀྱི་
བ་སྤུའི་ཁུང་བུ་རེ་རེར་ཟུག་པ་ན། དེར་སིམ་པའི་རླན་གྱི་ཆ་མཐའ་དག་ནི་རིམ་གྱིས་སྐོམ་
ཞིང་། གདོང་གི་པགས་པའི་མདངས་ཀྱང་རིམ་གྱིས་ཉམས་ཏེ་སྐམ་ཞིང་རིད་པ་ཞིག་ཏུ་
གྱུར། ཚུལ་དེ་ལ་ཆོས་འཛིན་ཁོ་ཚོས་སྣང་དོགས་ཅི་ཡང་མི་བྱེད་དེ། ཁོ་ཚོ་སྐྱེས་མ་ཐག་
ནས་བཟུང་ཉི་འོད་དང་འགྲོགས་ནས་འཚར་ལོངས་བྱུང་བ་ཡིན། འོན་ཀྱང་རྒྱ་རིགས་
བཟའ་ཟླ་དེ་གཉིས་ཀྱིས་ཁ་ངོ་ཚང་མ་ཁ་རས་ཀྱིས་བཏུམས་ནས་རྩྭ་འབུ་རྐོ་ཞིང་ཉི་འོད་
ལ་འཛེམ་པར་བྱེད། རྣམ་ཀུན་དེ་གཉིས་ནི་ཁོ་ཚོ་དང་བར་ཐག་རིང་བོ་ཞིག་ཏུ་རྩྭ་ས་
མྱུལ་བར་བྱེད་ཅིང་། ལག་ཡོང་ཅི་འདྲ་ཞིག་ཡོད་མེད་ཀྱང་གསང་ཅི་ཐུབ་བྱེད་པས་ ཆོས་
འཛིན་སོགས་ཀྱིས"རྒྱ་མིའི་ཁོག་པ་ལོན་དཀའ”ཟེར་བ་འདི་འདྲ་ཞིག་ཡིན་རྒྱུ་རེད་སྙམ།
ཚེ་དཔག་སྐྱབས་ཀྱིས་རྒྱ་མི་འདི་ཚོ་འབྲོག་ཁུལ་ལ་ཡོང་བ་ནི་ང་ཚོ་བོད་པ་གྲོང་
ཁྱེར་ལ་ཕྱིན་པ་དང་འདྲ། ངས་བལྟས་ན་འདི་གཉིས་ཀྱིས་རྩྭ་འབུ་ང་ཚོ་ལས་མང་བོ་ཞིག་
རྙེད་མེད་པ་ཁོ་ཐག་ཡིན་ཞེས་ཁ་ཚོན་བཅད་ཀྱང་། ཆོས་འཛིན་གྱིས“དེ་བཤད་དཀའ། ཁ་
དཔེར་ཡང་རྒྱ་ལས་རིང་མོ་ཟེར་བ་ལྟར། རྒྱ་མི་འདི་ཚོ་ང་ཚོ་བོད་མི་དང་མི་འདྲ་བར་ལས་
ཀ་ཅི་སྒྲུབ་ཀྱང་ཡུན་ལ་བརྟེན་ནས་མཐའ་འཁྱོལ་བར་བྱེད་པ་ཞིག་རེད”ཅེས་རྒྱ་རིགས་
བཟའ་ཟླ་གཉིས་ཀྱི་བརྩོན་འགྲུས་ལ་ཡི་རང་བྱེད། དོན་དངོས་སུ་དེ་འདྲ་ཞིག་ཡིན་པ་འདྲ།
ནམ་རྒྱུན་རྒྱ་རིགས་བཟའ་ཟླ་དེ་གཉིས་ཀྱིས་ཁོ་ཚོས་བརྐོས་ཤུལ་དུ་དབྱར་རྩྭ་མང་པོ་ཞིག་
230



རྒྱུ
སྒྲི
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
རྙེད་སྲིད་དེ། དགོང་མོ་གུར་ནང་དུ་ལོག་རྗེས། རྒྱ་དེས་ཐུག་པ་འཐུང་ཞོར་དུ་ཁོ་ཚོའི་གུར་
འགྲམ་ལ་ཡོང་ནས་ཀུ་རེའི་ཚུལ་དུ་དེ་རིང་ཡང་ཁྱོད་ཚོས་དབྱར་རྩྭ་ཉིས་གཤིབ་མ་ཞིག་
ལས་རྐང་གཅིག་ང་ཚོ་ལ་སྐལ་དུ་བཞག་འདུག ཧ་ཧ། བཀའ་དྲིན་ཆེ”ཞེས་ལབ།
དེ་རིང་། རྒྱ་རིགས་བཟའ་ཟླ་དེ་གཉིས་མི་ཆེན་གྱི་བརླ་བར་དང་མཚུངས་པའི་ལུང་
ཕུག་དོག་མོ་དེར་འཛུལ་རྗེས་ད་བར་དུ་ཕྱིར་ཐོན་རྒྱུ་མ་བྱུང་། དེ་ལ་འབྲུག་བྱམས་ཀྱིས“དེ་
གཉིས་ཀྱིས་རི་ཉལ་བྱེད་པའི་བྲོ་བ་མྱོང་བཞིན་ཡོད་ངེས”ཞེས་ཚོད་དཔག་བྱེད་པ་དང་།
ཚེ་དཔག་སྐྱབས་ཀྱིས”ཕལ་ཆེར་དབྱར་རྩྭ་མང་ས་ཞིག་ཡིན་རྒྱུ་རེད”ཟེར། དེར་ཆོས་
འཛིན་གྱིས་ས་ཚང་མ་གཅིག་ཡིན། རྙེད་མིན་དེ་གཙོ་བོ་སོ་སོའི་སེམས་རྣལ་མི་རྣལ་ལ་
ཐུག་ཡོད་པ་རེད”ཟེར། སྐད་ཆ་འདི་དག་བཤད་སྐབས་ཁོ་ཚོས་མཉམ་དུ་བསྡད་ནས་དྲོས་
ཇའི་དོད་དུ་བག་ལེབ་ཟ་བཞིན་ཡོད། མིག་གསུམ་པ་དང་ལུག་རྫི་བུ་མོ་གཉིས་སྔར་མལ་
ན་མི་འདུག རི་མོ་འབྲི་བའི་བུ་མོ་དེ་གཞི་ནས་མགོ་བདག་ཚང་གི་རུ་འདབས་སུ་སླེབས་
འདུག མོས་སྦྲ་སྒོའི་རྒད་པོ་དེ་དང་བྱིས་པ་དེ་ཚོ་རི་མོར་འགོད་བཞིན་པ་འདྲ།
ཁོ་ཚོས་ཉེ་རྒྱང་ཀུན་ལ་མིག་ཟིམ་ཟིམ་གྱིས་ལྟ་ཞིང་གཞོགས་ཉལ་གྱིས་བག་ཕེབས་
པོར་ལྟར་སྡོད་ཀྱང་། དོན་དམ་དུ་ཁོ་ཚོའི་སེམས་ནི་བག་ཕེབས་པོ་ཞིག་གཏན་ནས་མ་
ཡིན། ཁོ་ཚོས་བརྐོས་གླུ་བླངས་པའི་ས་ཆ་དེ་ནས་དབྱར་རྩྭ་མང་པོ་མ་རྙེད་པ་དེར་སེམས་
ཁྲལ་བྱེད་བཞིན་ཡོད། འབྲོག་པས་དང་ཐོག་ནས་མི་རེ་རེའི་ལག་ནས་སྒོར་བདུན་བརྒྱ་
རེའི་བརྐོས་གླ་བླངས་ཟིན། ཉིན་ཉི་ཤུའི་དུས་བཅད་ལས་ད་ནི་ཉིན་བཅུ་ལྷག་འདས་ཀྱང་།
རྙེད་པའི་རྩྭ་འབུ་ཡིས་སྤྲད་པའི་བརྐོས་གླའི་ཚབ་ཀྱང་ཕྱིར་མི་སོབས། ད་ནི་ཅི་བྱས་ན་
དགའམ། ཁོ་ཚོས་དེ་ལྟར་སེམས་ཚེགས་བྱེད་དགོས་བྱུང་།
སེམས་ཚེགས་ཇི་ལྟར་བྱས་ན་དབྱར་རྩྭ་དེ་ལྟར་མི་རྙེད། ཕྱི་དྲོར་ཁོ་ཚོས་ས་ཡང་ཡང་
སྤྱོར་ཅིང་རྩྭ་སར་ཡར་འགྲོ་མར་འོང་བྱས་ཀྱང་། དབྱར་རྩྭ་མང་པོ་ཞིག་མ་རྙེད། དེར་ཚེ་
231



གཡུ་དྲུག་དཀར་དཔེ་ཚོགས། །
དཔག་སྐྱབས་ཀྱིས་“ཆོས་འཛིན། ང་ཚོའི་སེམས་མ་རྣལ་པ་ཡིན་ནམ་ས་འདིར་མ་གཞི་
ནས་དབྱར་རྩྭ་མེད་པ་ཡིན་ནམ”ཞེས་དྲིས་སྐབས། འབྲུག་བྱམས་ཀྱིས“རོ་ས་འདི། མ་གཞི་
ནས་དབྱར་རྩྭ་ཡོད་ས་ཞིག་མ་རེད། ང་ཚོར་མགོ་སྐོར་ཐེབས་འདུག འབྲོག་རྒན་འདི་
ཚོ…"ཞེས་ལག་གི་ཏོག་ཙེ་ཐག་རིང་བོ་ཞིག་ལ་ཤུགས་ཀྱིས་གཡུགས་ཤིང་། དེ་ནས་སྡུག་
སྨྲེ་འདོན་བཞིན་ཕྱོགས་དེར་ཏོག་ཙེ་ལེན་དུ་སོང་། ཆོས་འཛིན་ནི་སྨིན་མ་སྡུད་ཐུབ་ཚོད་
ཅིག་སྨིན་དབྲག་ཏུ་བསྡུས་ནས་ཅི་ཡང་མི་སྨྲ་བར་བསྡད་འདུག
ཉིན་འདིའི་ཉི་མ་ནུབ་རི་ལ་བཟུར་འདུག ནུབ་ཁའི་འོད་མདངས་ཞན་པ་དེ་དང་
བསྟུན་ནས་རླུང་བུ་བསིལ་མོ་ཞིག་ཀྱང་ལྡང་ཡོང་། ཚེ་དཔག་སྐྱབས་ཀྱིས་ཏོག་ཙེ་གཞོགས་
སུ་གཡུགས་ཏེ་སྐད་ངག་གཉོམ་པོས་ལ་གཞས་ཤིག་འཐེན་བྱུང་། །
ཡང་ཆུང་མ་དྲན་པ་ཨེ་རེད།”ཐག་ཉེ་ས་ན་ཡོད་པའི་ཆོས་འཛིན་གྱིས་དེ་ལྟར་ཀུ་རེ་
བརྩེས།
ཚེ་དཔག་སྐྱབས་ཀྱིས་ལ་གཞས་ལེན་མཚམས་བཞག་ནས་ཁ་མ་གྲག་པར་བསྡད་
བྱུང་ལ། མིག་ཟིམ་ཟིམ་གྱིས་ཐག་རིང་གི་ཕྱི་ཕྲེང་ནང་ཕྲེང་དུ་བསྟར་པའི་རི་སྒང་དག་ལ་
བལྟས་ནས་བསྡད་བྱུང་། ཁོའི་ཁ་སྣ་ཚང་མ་ཧ་ཅང་བཞུན་མོ་ཞིག་ཏུ་སྣང་ཡང་། གདོང་ལ་
སྡུག་ཉམས་ཞིག་མངོན་ཡོད་པས་རྒས་མདོག་ཅིག་ཤར་ཡོད། དེར་ཆོས་འཛིན་གྱིས་ཀྱང་
རྩྭ་རྐང་ཞིག་སྡོད་བཞིན་ཁོའི་མཐོང་ལམ་དེད་ནས་རྒྱང་རིང་ལ་བལྟས་ཤིང་། ཡིད་ལ་ཐག་
རིང་གི་ཐག་རིང་དང་དེའི་ཐག་རིང་གི་ཐག་རིང་ནི་ཅི་འདྲ་ཞིག་ཡིན་ནམ་སྙམ་པ་དང་།
ཐག་རིང་ལ་མཐའ་ཞིག་ཡོད་དམ་སྙམ་ཡང་ཚུལ་དེ་ཡིད་ལ་འཁོར་ཐབས་བྲལ་བས་
འཆར་སྒོའི་མཚམས་བཅད། ཅུང་འགོར་རྗེས། ཚེ་དཔག་སྐྱབས་ཀྱིས་གཞོགས་ཀྱི་ཏོག་
ཙེ་ཡར་བླངས་ཏེ“ངས་ད་ལོར་སྦག་སྦག་འཁོར་ལོ་ཞིག་ཅིས་ཀྱང་ཉོ་རྒྱུ་ཡིན”ཞེས་བརྗོད་
བཞིན་ས་སྤོར་ནས་གཞན་ཞིག་ཏུ་བུད་སོང་།
232



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
བྱ
E)
་..་
：.
：
，་
ནུབ་ལ་བཟུར་བའི་ཉི་འོད་ཀྱིས་ཚེ་དཔག་སྐྱབས་ཀྱི་གྲིབ་གཟུགས་ཇེ་རིང་དུ་
བསྲིངས་འདུག ཁོའི་སྣང་བརྙན་གྱི་ཕ་རོལ་ན་མཐོ་སྒང་གི་ཡུལ་ལྗོངས་ནི་རྒྱ་ཆེ་ཞིང་
གྲག་འགུལ་མེད་པར་གནས་ལ། ཆོས་འཛིན་གྱིས་ཚེ་དཔག་སྐྱབས་ཀྱི་རྒྱབ་གཟུགས་ལ་
མིག་སྐྱེལ་བྱེད་དུས་དབང་མེད་དུ་དེའི་ཆུང་མའི་སྙིང་དུ་སྡུག་པའི་བཞིན་རས་ཡིད་ལ་
འཁོར་བྱུང་། དེ་ནས་ཡང་སྦག་སྦག་འཁོར་ལོར་ཞོན་རྒྱུར་དགའ་བའི་སྡེ་བའི་སློབ་ཆུང་
དགེ་རྒན་འབྲུག་ཐར་ཡང་དྲན་པ་དང་། གཉིས་ཀའི་བར་གྱི་མི་ཁ་མང་བོ་ཞིག་ཀྱང་མཐུད་
ནས་དྲན་འོང་མོད། ཨེ་བདེན་མི་བདེན་སྙམ་ནས་ཐེ་ཚོམ་ཞིག་ཀྱང་སྐྱེས་བྱུང་།
གསུམ་པ།
རི་མཐོན་པོ་གྲིབ་སོས་གཡོགས་དུས། འབུ་རྐོན་རྣམས་གཞི་ནས་གུར་ནང་དུ་ལོག
ཁོ་ཚོའི་གུར་གུར་ཞེས་མིང་དུ་བཏགས་པ་ཙམ་མ་གཏོགས། དོན་དངོས་སུ་ཚོང་ར་ནས་
རིན་གོང་དམའ་བའི་འགྱིག་ཤོག་ཐར་ཆེན་པོ་ཞིག་ཉོས་ཡོང་རྗེས། ཐང་བདེ་ས་ཞིག་ལ་ཨུ་
ཚུགས་ཀྱིས་ཕུབ་ནས་ལུས་འཛུལ་ས་ཙམ་བཟོས་པ་ཞིག་རེད། དགོང་ཟས་ཟོས་ཚར་རྗེས།
མིག་གསུམ་པ་དང་བུ་མོ་དེ་གཉིས་ཁོ་ཚོའི་གུར་འགྲམ་ལ་ཡོང་། དེ་དུས་ཁོ་ཚོས་ཐབ་ཀྱི་
ཞི་ལ་ཉེ་བའི་མེ་རོ་ལ་བསྐོར་ཏེ་ཁ་བརྡ་བྱེད་བཞིན་ཡོད་ཅིང་། ཏག་ཏག་མགོ་བདག་ཚང་
གི་ཉིན་དཀར་ལུག་འཚོ་བའི་བུ་མོ་དེས་ཀྱང་ཞོ་ཟེའུ་གང་ཁྱེར་ཡོང་པས། རྒྱ་རིགས་བཟའ་
ཟླ་གཉིས་ཀ་ཡང་དེར་འདུས་ནས་ཚང་མས་ཞོ་འཐུངས། ཞོ་འཐུང་སྐབས། ཆོས་འཛིན་
སོགས་ཀྱིས་བུ་མོ་དེར་ཆགས་གཏམ་འདྲེས་མའི་ཀུ་རེ་སྣ་མང་བརྩེས་པ་ལ། བུ་མོ་དེ་ཡང་
ཁ་རྒོད་པོ་ཞིག་འདུག་པས་གཏམ་མཚར་པོ་རེ་བཤད་ནས་ཚང་མ་ཧབ་ཆ་དི་རེར་སོང་བ་
ན། རྒྱ་རིགས་བཟའ་ཟླ་གཉིས་ཀས་ཅི་ཡང་གོ་མི་འདུག་ནའང་ཁོ་ཚོའི་ཉམས་ལ་བལྟས་
233



གཡུ་དྲུག་དཀར་དཔེ་ཚོགས།
་
་
： ，
，
་
ནས་གད་མོ་བསྨུག་བསྨུག་བྱེད། མིག་གསུམ་པ་ནི་ཐེངས་འགར་ཁོ་ཚོའི་ཀུ་རེའི་ཁྲོད་
དུ་བསྲེ་རྩིས་བྱས་ཀྱང་། དེ་ཚོ་ལྟར་རང་བྱུང་གི་མཚར་གཏམ་ལག་པས་ཐལ་མོས་རྡེབ་
དགོས་པ་ཞིག་དང་གྲོད་པ་ལག་པས་བསྐྱོར་ནས་དགོད་དགོས་པ་ཞིག་ལབ་རྒྱུ་མ་རྙེད་
པས། ལག་པས་སྐྲ་ལོ་རིང་བོ་ལྟག་པར་ཤད་བཞིན་གན་གྱི་ཆར་ནང་གི་བྱེའུ་བཞིན་སྒོང་
སྒོང་བྱས་ནས་སྡོད་པའི་རི་མོ་པ་བུ་མོ་དེར་ཁོ་ཚོས་བཤད་པ་དག་ལོ་ཙཱ་བྱེད་ཅི་ཐུབ་བྱས་
འདུག ཡིན་ནའང་དེ་ནི་འཛུམ་ཙམ་རེ་བྱེད་པ་ལས་ཁོའི་རེ་ལྟོས་ལྟར་གད་མོ་ཆེན་པོ་རེ་
བགད་མ་བྱུང༌། དེ་ལ་མིག་གསུམ་པས་འུ་ཐུག་གི་ཉམས་ཤིག་བསྟན་ཏེ་“ཐབས་མི་འདུག
ཁོ་ཚོའི་ཀུ་རེ་ལ་ང་ཚོ་དགོད་རྒྱུ་མི་ཡོང་། ང་ཚོའི་ཀུ་རེ་ལ་ཁོ་ཚོར་དགོད་རྒྱུ་ཡོང་གི་མི་
འདུག མི་རིགས་མི་གཅིག་ན་ཚང་མ་དཀའ་མོ་རེད”ཅེས་ཐོད་པ་ཐལ་ལྕག་གིས་ལན་
འགར་བརྡབས། དེར་མགོ་བདག་ཚང་གི་བུ་མོས“འོ་ན་ཁྱོད་ཀྱིས་རྒྱ་མོ་གཡུགས་ནས་
འབྲོག་མོར་འགྲོགས་ན་འདོད་དམ”ཞེས་ལབ་པར་ཚང་མ་སླར་ཡང་ཧབ་ཆ་དི་རེར་སོང་།
ཅུང་ཙམ་འགོར་རྗེས་རྒྱ་རིགས་བཟའ་ཟླ་དེ་གཉིས་ཀས་གླལ་སྐྱིང་རེ་བྱེད་བཞིན་རང་
གི་གུར་ནང་དུ་ལོག་སོང་། ཤུལ་དུ་མིག་གསུམ་པས་མགོ་བོ་སྒུར་ཏེ་ཡུད་ཙམ་ལུས་ཤིང་།
དེ་ནས་ཧ་ཅང་གཟབ་ནན་གྱིས“ངས་ཁྱོད་ཚོར་སྙན་ངག་ཅིག་གྱེར་འདོན་བྱེད། འདི་
འབྲོག་མོ་ཁྱོད་ལ་འབུལ”ཟེར་ནས་ཡར་ལངས་ཏེ་མགོ་བོ་བཀྱགས་ནས་སྐར་ཚོགས་མུ་
ཏིག་བཞིན་བཀྲ་བའི་མཁའ་དབྱིངས་ལ་བལྟས་ཙམ་དང་། དེ་ནས་འབྲོག་པའི་བུ་མོར་ལྟ་
བཞིན་སྐད་ཅུང་མཐོན་པོས་སྙན་ངག་རིང་བོ་ཞིག་བརྩེ་བ་ཟབ་མོས་གྱེར་འདོན་བྱས་ཙ་
ན། ཁོ་ཚོས་ནང་དོན་གསལ་བོ་མི་གོ་ཡང་དེའི་ཉམས་འགྱུར་ལ་ཚོར་སྣང་གསར་བ་ཞིག་
བྱུང་ཞིང་། འབྲོག་མོས་ཀྱང་ཅི་ཞིག་བཤད་དགོས་པ་མི་ཤེས་པར་ཡར་ལངས་ཏེ་རང་ཁྱིམ་
ལ་ལྡོག་པའི་སྟ་གོན་བྱེད། །
'”ཁྱོད་ཚང་གི་ཕུ་བོ་དེ་རིང་གྲོང་རྡལ་ནས་ཕྱིར་མ་སླེབས་པས། སྒོའི་གུར་ནང་དེ་
234



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
དོ་དགོང་ཁྱོད་ཚང་གི་མནའ་མའི་སྐྱིད་བརྒྱག་ས་ཡིན་རྒྱུ་རེད།”ཆོས་འཛིན་གྱིས་དེ་ལྟར་
ལབ་པ་ན། འབྲོག་མོས་ཧབ་དགོད་ཅིག་བྱས་ཏེ་སྐྱིད་རྒྱག་ན་འདོད་ཚེ་ཤོག་དང་ཆོག”
ཅེས་བཤད་ནས་བུད་སོང་།
དེ་ནས་མིག་གསུམ་པ་དང་བུ་མོ་དེ་གཉིས་ཀས་ཀྱང་ཕན་ཚུན་ལ་ལག་རྡང་སྦྲེལ་
ནས་བུད་སོང་།
ཚང་མ་སོང་ཤུལ་དུ་ཁོ་ཚོ་ཡང་གུར་ནང་དུ་འཛུལ། འོན་ཀྱང་གཉིད་མ་བབས་པས་
མལ་སའི་ནང་ནས་ཁ་བརྡ་མགོ་རྔ་མེད་པ་ཏག་ཏག་བྱས་ནས་བསྡད།
ཝེ་ལེ།” འབྲུག་བྱམས་ཀྱིས་སྐབས་ཤིག་ལ་ཅི་ཞིག་དྲན་པ་ལྟར“ཁྱོད་གཉིས་ཀྱིས་
དབྱར་རྩྭ་ཡིས་ཅི་ཞིག་གསོ་བཞིན་ཡོད་པ་ཤེས་སམ”ཞེས་དྲིས་བྱུང་།
དེ་ལ་ཆོས་འཛིན་གྱིས་གོ་ཐོས་ཡིན་ན་ལུས་སྟོབས་གསོ་བར་བཤད། ཨེ་རེད།”ཅེས་
ལན་བཏབ།
''གོ་མ་མྱོང་།” ཚེ་དཔག་སྐྱབས་ཕལ་ཆེར་སེམས་དོན་གཞན་ཞིག་ལ་གཡེང་ཡོད་
པ་འདྲ། ''ཧེ། སློབ་གྲྭར་སོང་དང་མ་སོང་གི་ཁྱད་པར་འདི་ན་ཡོད་པ་རེད།” འབྲུག་བྱམས་
མལ་ནས་ཡར་ཙོག་སྟེ་དཔེ་ཆའི་ཐོག་ན་དབྱར་རྩྭ་དགུན་འབུས་སྐྱེས་པ་ཚོའི་མཁལ་མའི་
སྟོབས་གསོ་བཞིན་ཡོད་ཟེར། ཧེ། མི་བདེན་ན་ཁྱོད་གཉིས་ཀྱིས་དབྱར་རྩྭ་ཞིག་ཆུ་ཁོལ་ལ་
སྦྱངས་ནས་ཐུངས་དང་། ཧེ། བཟོད་ཐུབ་ཀྱི་མ་རེད”ཟེར། །
“ཧིན། ཁྱོད་ཀྱི་དེའི་ནུས་པ་ཉམས་ཡོད་ན་རང་གིས་ཚོད་ལྟ་བྱོས། རྣར་མི་འགྲོ།“ཚེ་
དཔག་སྐྱབས་ཀྱིས་དེ་ལྟར་བཤད། །
''སྐྱེས་པ་ཚོའི་འདོམས་ནི་འདྲ་འདྲ་ཡིན་པས། ནུས་པ་ལ་ཆེ་ཆུང་ཞིག་ཨེ་ཡོད་དམ།”
ཆོས་འཛིན་གྱིས་བསམ་གཟས་ནས་དེའི་ཁ་བསླངས།
”ལོས་ཡོད། ཁྱོད་གཉིས་ཀྱིས་ཨེ་གོ ང་ཚོའི་སློབ་ཆུང་གི་དགེ་རྒན་འབྲུག་ཐར་གྱི་
235



གཡུ་དྲུག་དཀར་དཔེ་ཚོགས།
དེའི་ནུས་པ་གཞན་དང་མི་འདྲ་ཟེར་རབས་ཡོད། ཧེ… གློ་བུར་དུ་འབྲུག་བྱམས་ཀྱི་
ཡིད་དུ་ཅི་ཞིག་དྲན་པས་དེ་མ་ཐག་བཤད་མཚམས་རྦད་དེ་ཆད་སོང་། དོན་དམ་དུ་ཁོས་
ཀྱང་རང་གི་སྲིང་མོ་ཆེ་བ་དང་འབྲུག་ཐར་གཉིས་ཀྱི་མི་ཁ་དེ་དག་ཐོས་ཡོད། ཁོར་རེ་ཞིག་
ཅི་ཡང་ཟེར་རྒྱུ་མ་བྱུང་བས་མལ་ལས་ལངས་ཏེ“གཅིན་ཞིག་གཅི་རུ་འགྲོ་དགོས”ཟེར་
བཞིན་གུར་སྒོར་སྲུབས་ཀ་ཞིག་ཕྱེས་ནས་ཕྱི་རུ་བུད་སོང་།
མཚན་མོའི་རླུང་ཤ་གྲང་མོ་ཞིག་གུར་ནང་དུ་འཚངས་ཡོང་། ཚེ་དཔག་སྐྱབས་གཉིད་
སོང་བ་ལྟར་འགུལ་ཙམ་ཡང་མི་བྱེད་པས། ཆོས་འཛིན་ཡར་དགྱེ་སྟེ་གུར་སྒོའི་སྲུབས་ཀ་
བསུམས། དེར་མཐུད་ནས་ཁོས་ཚེ་དཔག་སྐྱབས་ལ་ཅི་ཞིག་བཤད་འདོད་ཀྱང་རེ་ཞིག་ལ་
ཅི་ཞིག་བརྗོད་དགོས་པ་མི་ཤེས་པར་གྱུར་པས། དབུགས་རྨེག་གེར་ཉལ་ནས་བསྡད། གྲམ་
པའི་ཕ་རོལ་གྱི་འབྲོག་པའི་རུ་ནང་ནས་སྒོ་ཁྱིའི་ཟུག་སྐད་ཆད་མ་མཐུད་དུ་གྲགས་ཡོང་།
ཆོས་འཛིན་ཁ་རོག་ལ་སྡོད་དུས་ཡིད་ལ་འཆར་སྣང་སྣ་ཚོགས་ཤིག་བྱུང་། དབྱར་རྩྭའི་
སྐོར་དྲན་སྐབས་དུས་རྒྱུན་དང་འདྲ་བར་རང་ཡུལ་གྱི་ཁྱིམ་མཚེས་ཨ་ཁུ་ཡུམ་སྐྱབས་ཚང་
དྲན་འོང་། ཨ་ཁུ་ཡུམ་སྐྱབས་ནི་ལས་འཁྱུར་ངལ་གསོ་བྱས་ཡོད་པའི་མི་ཕོ་རྒྱགས་པ་ཞིག་
ཡིན་ཏེ། གྲོང་ཚོའི་ནང་གི་མི་ཕལ་ཆེ་བ་སྐམ་པོ་ཡིན་པས་ཨ་ཁུ་ཡུམ་སྐྱབས་སྲང་མདོ་
གང་ནས་མངོན་རུང་མིག་ལ་རྒྱག་པ་ཞིག་ཡིན། དེར་མ་ཟད་ཁོ་ཚང་གི་གསར་དུ་བསྐྲུན་
པའི་སོ་ཕག་དམར་པོའི་ཁང་བ་ཉིས་ཐོག་ཅན་དེ་དང་། དེའི་ཀླད་ཀྱི་བརྙན་འཕྲིན་གྱི་
གནམ་སྐུད་དྲ་བ་ཅན་དེ། ད་དུང་ཁོ་ཚང་གི་འདྲུད་འཐེན་འཁོར་ལོ། སྦག་སྦག་འཁོར་
ལོ་བཅས་ས་གང་ནས་མཐོང་རུང་བརྗིད་ཉམས་ཤིག་ཡོད། ཐ་ན་དེ་ཚང་གི་ཕྲུ་གུ་ཚོ་ཡང་
གྱོན་པའི་གྲལ་དག་ཅིང་སྐད་ཆའི་གདངས་མཐོ་བ་ཏག་ཏག་ཡིན་ལ། མི་མང་གི་ཁྲོད་
དུ་གདོང་ན་མདངས་ཤིག་ཡོད་ལ་ལུས་ན་འོད་ཅིག་མངོན་པ་རེད། འབྲུག་ཐར་ནི་ཨ་ཁུ་
ཡུམ་སྐྱབས་ཀྱི་བུ་འབྲིང་བ་ཡིན་ཅིང་། ཆུང་དུས་སུ་སྡེ་བའི་སློབ་ཆུང་དུ་འགྲོ་སྐབས་
236



}
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
ངེ
}
ཆོས་འཛིན་ཁོ་གཉིས་འཛིན་གྲྭ་གཅིག་ཡིན། དེ་ནི་བྱིས་པ་དམུན་པོ་ཞིག་ཡིན་པས་ནམ་
རྒྱུན་དགེ་རྒན་གྱིས་ལག་མཐིལ་ལ་ལྕང་ལྕག་གིས་གཞུས་གཞུས་ལ་ཡོང་བ་དང་མིག་ཆུ་
ཐོར་ཐོར་ལ་ཡོད་ཀྱང༌། སློབ་གྲྭར་འགྲོ་རྒྱུ་རྒྱུན་འཁྱོངས་བྱས་པས། ཕྱིས་སུ་ཁུལ་མི་རིགས་
དགེ་འོས་སློབ་གྲྭ་ནས་མཐར་ཕྱིན་ཅིང་ད་ལྟ་སྡེ་བའི་སློབ་ཆུང་གི་དགེ་རྒན་ཡིན། རྣམ་
ཀུན་སྦག་སྦག་འཁོར་ལོར་བཞོན་ནས་མདའ་རྒྱང་གང་གི་མཚམས་ན་ཡོད་པའི་སློབ་
ཆུང་དུ་སློབ་ཁྲིད་བྱེད་དུ་འགྲོ་བཞིན་ཡོད། དོན་དམ་དུ་ཆོས་འཛིན་ཚང་ཡང་ཉམས་རྒུད་
དུ་གྱུར་པའི་ཕྱུག་པོའི་གཞིས་རྙིང་ཞིག་ཡིན། ཐོན་སྐྱེད་འགན་ལེན་གྱི་སྲིད་ཇུས་ལག་
བསྟར་བྱས་རྗེས། ཆོས་འཛིན་གྱི་ཕ་རྒན་དྲིན་ཅན་པོས་ཧུར་ཐག་འབད་ཐག་གིས་ཞིང་ས་
རྨོ་འདེབས་བྱས་པ་དང་། ཞོར་དུ་ལུག་ཁྱུ་ཞིག་འཚོས་ནས་སྡུག་མྱངས་པས། ཆོས་འཛིན་
ལོ་ན་ཕྲ་དུས། ཁོ་ཚང་ནི་སྡེ་བའི་ནང་གི་ཁྱིམ་ཚང་ཕྱུག་པོའི་གྲས་ཡིན། དེ་དུས་ནི་ཆོས་
འཛིན་གྱི་གཅེན་མོ་བཞི་བོ་གནས་ལ་མ་སོང་ཞིང་ཕ་དྲིན་ཅན་པོ་ཡང་འཇིག་རྟེན་དཀར་
ངོགས་དང་མ་བྲལ་པའི་གོང་ཡིན་ཏེ། ཕྱིས་སུ་གནས་བབ་ལ་འགྱུར་ལྡོག་བྱུང་ནས་གཞིས་
སུ་ཆོས་འཛིན་མ་བུ་གཉིས་ལུས་པ་ན། ཁྱིམ་གྱི་མདོག་ཀྱང་རིམ་གྱིས་ཤོར་ནས་གྲོང་ཚོའི་
ནང་གི་འབྱོར་བ་འབྲིང་ཙམ་གྱི་མི་ཚང་གི་གྲས་སུ་ལྷུང་། རྣམ་ཀུན་ཆོས་འཛིན་གྱིས་རང་
ཉིད་ཕ་བཟང་ཤུལ་གྱི་བུ་རུལ་དུ་མི་འགྱུར་བའི་ཆེད་དུ་སེན་མགོ་རྣག་དང་སེན་རྟིང་ཁྲག་
བྱས་ཏེ་སོ་ནམ་ཀྱི་ལས་ཀ་གཉེར་བཞིན་ཡོད། ཕ་དྲིན་ཅན་པོའི་སྐབས་ཀྱི་ཞིང་ས་དེ་དག་
སྔར་བཞིན་བཏབ་འདུག་ལ། ལོ་ཏོག་གི་འཕེལ་ཁ་ཡང་སྔར་ལས་ལྷག་མོད། རིམ་གྱིས་དེ་
ཁོ་ནར་བསྟེན་ནས་ད་ནི་ཕྱུག་པོར་འགྱུར་མི་ཐུབ་པ་ཚོར། ཁོ་ཚང་གི་ལུག་ཁྱུ་ཡང་ཕྱིས་སུ་
གྲོང་མི་ཚང་མས་ཕྱུགས་གསོས་ང་ས་རྩྭ་སས་མ་སོས་པར་དཔྱིད་ཀར་མང་པོ་ཞིག་མུ་གེས་
ཤི་བས། ད་ནི་གྲངས་ཀ་རབ་ཅིག་གིས་ཇེ་ཉུང་དུ་ཕྱིན་པས་འཕེལ་ཏོག་ཅང་མེད། ཉེ་བའི་
ལོ་འགའི་རིང་ཆོས་འཛིན་གྱི་སྣང་བ་ཞིག་ལ་མང་བོ་ཞིག་འགྱུར་ནས་འགྲོ་བཞིན་ཡོད་དེ།
237



གཡུ་དྲུག་དཀར་དཔེ་ཚོགས།
འཚོ་བའི་ཐད་ཀྱི་སེམས་ཚེགས་ཇེ་མང་དུ་གྱུར་ཅིང་ད་ནི་ཅི་ལྟར་ཕྱུག་པོར་བསྒྱུར་རྒྱུའི་
ཐད་སྡུག་བསྔལ་ཆེ། མཚམས་རེར་ཁོའི་སེམས་སུ་འཚོ་བ་འདིའི་ངོས་གང་ཞིག་ན་ཅི་
ཞིག་འགྲིག་མི་འདུག་སྙམ་ཡང་ཡིད་ལ་ཞིབ་མོ་ཞིག་འཁོར་རྒྱུ་མ་ཐུབ། ཆོས་འཛིན་གྱིས་
ནམ་ཡང་ཨ་ཁུ་ཡུམ་སྐྱབས་ཚང་དང་ཁོ་ཚང་གཉིས་ལ་གཤིབ་སྡུར་མང་བོ་བྱེད་བཞིན་
ཡོད། འོན་ཀྱང་ཇི་ལྟར་གཤིབ་སྡུར་བྱས་ན་དེ་ལྟར་བར་ཁྱད་ཚོར་ཅིང་སེམས་ནི་རིམ་གྱིས་
འཁྱག་པོར་འགྱུར་བཞིན་ཡོད། ཨ་ཁུ་ཡུམ་སྐྱབས་ཚང་གི་མི་གཉིས་ཀྱིས་རྒྱལ་ཁབ་ཀྱི་ཟླ་
ཕོགས་ལེན་བཞིན་ཡོད་པ་རེད། དེ་གཉིས་ཀྱི་ཟླ་གཅིག་གི་ཟླ་ཕོགས་ནི་ཆོས་འཛིན་ཚང་
གི་ལོ་གཅིག་གི་ཡོང་འབབ་ལས་ཀྱང་མང་། དེ་དུས་ཆོས་འཛིན་གྱིས་རང་ཉིད་ཆུང་དུས་
སུ་སློབ་གྲྭར་མ་སོང་པ་དེར་སུ་ལ་འཁང་ར་བྱེད་དགོས་པ་ཡང་མི་ཤེས་པར་གྱུར། །
“ཝེ། ཅི་ཞིག་དྲན་བཞིན་ཡོད་དམ།” ཚེ་དཔག་སྐྱབས་ཀྱིས་ཀྱང་མི་ཉལ་བར་ཡར་
ཙོག་ནས་འདང་རྒྱག་ཏུ་ལྷུང་བའི་ཆོས་འཛིན་སྐུལ་ཙམ་བྱས། །
“འོ། ཅི་ཡང་དྲན་བཞིན་མེད།“ཆོས་འཛིན་གྱིས་སེམས་ཀྱི་འཆར་སྒོ་དེ་དག་བསྡུས་
ནས“སློབ་མ་ཕོ་གསར་དེའི་སྐད་ལ་བརྟགས་ན་ང་ཚོའི་ས་ཆ་ཞིག་གི་ཡིན་པ་འདྲ། ཨེ་
ཡིན་ནམ”ཞེས་གླེང་གཞི་གཞན་ཞིག་ལ་བསྒྱུར་ནས་དེ་ལྟར་དྲིས། །
ཕལ་ཆེར་གྲོང་ཁྱེར་གྱི་བོད་རིགས་ལས་བྱེད་ཅིག་གི་བུ་ཕྲུག་ཡིན་ཤས་ཆེ། དེ་མིན་
ན་གཉེར་རྒྱུའི་བསླབ་བྱ་མི་གཉེར་བར་རྒྱ་མོ་ཞིག་ཁྲིད་ནས་འདི་ལྟར་ལྡོམ་པ་ཞིག་གང་ན་
ཡོད།” ཚེ་དཔག་སྐྱབས་ཀྱིས་དེ་ལྟར་བཤད་ཅིང་གཡུགས་ཞོག དེ་ལས་འུ་གཉིས་འབྲོག་
མོའི་རུམ་ཁ་འབྱེད་དུ་འགྲོ་ཞེས་ཟེར་བཞིན་ཡར་ལངས།
ཁོ་གཉིས་ཡར་ལངས་ནས་གུར་སྒོར་བུད་དུས། འབྲུག་བྱམས་དབུགས་ཧལ་ཧལ་ངང་
མུན་ནག་གི་ཁྲོད་ནས་མིག་མདུན་ལ་མངོན་ཡོང་། ཁོས་ད་སོ་མར་སློབ་གྲྭ་པ་དེ་གཉིས་
ཀྱི་མུན་ནག་ལས་ཀར་ལྐོག་ཉན་རྒྱག་ཏུ་སོང་ཚུལ་བརྗོད་པ་དང་། རྗོད་ཞོར་དུ་རང་ཡང་
，
238



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
་
ht་
ག་ཤེད་ཅིག་ལ་རྔམ་འདུག་པའི་ངང་ཚུལ་རྟོགས་པས། འབྲུག་བྱམས་དང་ཆོས་འཛིན་གྱི་
དགོད་སྒྲ་མུན་ནག་གི་ཁོར་ཡུག་ཀུན་ལ་ལྷང་ལྷང་ཏུ་མཆེད་ཅིང་། མཚན་མོའི་མཐོ་སྒང་
ལ་གསོན་ཤུགས་ཤིག་བསྣན་བྱུང་། དེར་ཆོས་འཛིན་གྱིས"ཅུང་ཙམ་གྱི་རྗེས་ནས་ཁྱོད་
འབྲོག་པའི་རུ་ནང་ཉན་རྣ་བྱ་རུ་ཤོག”ཅེས་བཤད་རྗེས། འབྲུག་བྱམས་བསྐྱུར་ཏེ་ཚེ་དཔག་
སྐྱབས་དང་འགྲོགས་ནས་གྲམ་པའི་ཕ་རོལ་གྱི་འབྲོག་པའི་རུ་ག་ལ་བ་དེར་བསྙེགས་ནས་
བུད་སོང་།
བཞི་པ།
ས་སྲོད་ཀྱི་ཉི་མས་རང་གི་དྲོད་དང་འོད་སྡུད་བཞིན་ཆུ་ལྷའི་ཕང་བར་ལྷུང་བཞིན་
འདུག ཉི་ནུབ་ཀྱི་ཕྱི་མིག་དང་མཚུངས་པའི་ཟེར་མ་རེ་རེ་སྒང་གཤོང་ཀུན་ལ་འཇམ་ཅག་
གེར་འཕྲོས་ཡོང་ཞིང་། བོད་པ་ཚོས”ཚེ་ཕྱི་མའི་ཉི་མར་འབོད་པའི་དགོང་ཁའི་ཉི་འོད་
དེའི་འོག་ནས་ཆོས་འཛིན་ཁོ་ཚོ་གཞི་ནས་ལག་ཡོང་ཅི་ཡང་མེད་པའི་ཉིན་གཅིག་གི་གོ་
རིམ་ཡོངས་སུ་བརྒྱུད་ཚར་ནས། ད་ནི་ཐང་ཆད་པའི་གྲིབ་གཟུགས་རིང་བོ་རེ་ཕྱི་ལོགས་སུ་
བསྲིངས་བཞིན་ལོག་ཡོང་། །
སྐབས་དེར། མགོ་བདག་ཚང་གི་སྦྲའི་མདུན་ཐད་ཀྱི་ཐང་གཤོང་གཡུ་ཡི་གཞོང་པ་
དང་འདྲ་བ་དེར་མི་སྐོར་ཞིག་གིས་ཚུར་ཕྱོགས་བསྙེགས་ནས་ཡོང་བཞིན་འདུག ཆོས་
འཛིན་སོགས་ཀྱིས་དགོང་འཚལ་ལ་གྲ་སྒྲིག་བྱེད་བཞིན་པའི་སྒང་ལ་མི་དེ་དག་གཞི་ནས་
ཉེ་འདབས་སུ་བསླེབས་པ་དང་། མགོ་བདག་ཚང་གི་བུ་ཡང་དེ་དག་གི་ཁྲོད་དུ་ཡོད། ཁོས་
མི་དེ་དག་དེ་གར་བསྒྱུར་རྗེས་ཚུར་ཆོས་འཛིན་སོགས་ཀྱི་འགྲམ་དུ་ཡོང་ཞིང་གདོང་ལ་འུ་
ཐུག་པའི་ཉམས་ཤིག་མངོན་ནས"བརྐོས་གླ་མི་རེར་སྒོར་བརྒྱ་རེ་ཡར་བསྟོད་རྒྱུ་ཡིན”ཟེར།
239



རབ་
གཡུ་དྲུག་དཀར་དཔེ་ཚོགས།
དེ་ལ་རྒྱ་རིགས་བཟའ་ཟླ་གཉིས་དང་ཁོ་ཚོ་ཚང་མས་མི་འཐད་པའི་འདོད་ཚུལ་བསྟན་
པ་ན། དེས་“ད་ལྟ་གྲོང་རྡལ་དུ་དབྱར་རྩྭ་རྐོ་མཁན་ཤིན་ཏུ་མང་པོ་ཐོན་ཡོད་དེ། ཚང་མར་
དབྱར་རྩྭ་བརྐོ་ས་མ་རྙེད་པར་ལུས་འདུག བརྐོས་གླུ་འདི་ལྟ་བུ་ཞིག་ཀྱང་སྟེར་འདོད་མེད་
ན་ཅི་དགར་བྱོས”ཟེར། ཁོའི་ངོ་གདོང་གནག་སྟེ་ཅུང་ཙམ་བསྡད་རྗེས་གྲམ་པ་བརྒལ་ནས་
ཕྱིར་རུ་ནང་དུ་བུད་སོང༌། །
དགོང་ཁའི་བསེར་རླུང་གྲང་མོ་ཞིག་ཐང་གཤོང་བརྒྱུད་ནས་གཡུགས་ཡོང་སྟེ་འབུ་
ཀོན་ཚོའི་ཉིན་མོའི་གདོང་གི་རྔུལ་ནག་གི་རྗེས་ཤུལ་དེ་ཡོངས་སུ་སྐམ་པར་བྱས་སོང་། ཁོ་
ཚོས་མགོ་བདག་གི་བུ་དེ་རུ་ནང་དུ་འགྲོ་བའི་རྒྱབ་གཟུགས་ལ་མིག་སྐྱེལ་བྱེད་པ་ལས་ཅི་
ཡང་ཟེར་རྒྱུ་མ་བྱུང་བར་ལུས། སྐབས་དེར། སྔོན་ཏག་ཏག་ལ་སླེབས་པའི་འགྲམ་གྱི་མི་དེ་
ཚོའི་ཁྲོད་ནས་ལོ་ཡར་བསེགས་ཁོག་སྟོད་ཅུང་སྒུར་བ་ཞིག་ཚུར་ཡོང་སྟེ་ཆོས་འཛིན་ཁོ་
ཚོར་ས་ཆ་འདིར་དབྱར་རྩྭ་ཡོད་མེད་དྲིས་བྱུང་། མ་གཞིར་ཁོ་ཚོ་ནི་ཆོས་འཛིན་སོགས་
དང་ཡུལ་ཕྱོགས་གཅིག་གི་མི་ཡིན་ཅིང་། གྲོང་རྡལ་ནས་འབྲོག་པ་ཁྱིམ་ཚང་འདིའི་བུ་ལ་
ས་ཁྲལ་སྤྲད་རྗེས་ཁྲིད་ཡོང་བ་ཡིན་འདུག ལོ་ཡར་བསེགས་དེའི་མིང་ལ་གཡང་བྱམས་
ཟེར་ཞིང་། ཁོ་དང་ལྷན་དུ་ད་དུང་མི་གསུམ་འདུག བྱེས་ནས་ཡུལ་ཕྱོགས་གཅིག་གི་མི་
དང་འཕྲད་ན་དགའ་དུངས་དུངས་བྱེད་པ་འགྲོ་བ་མི་ཀུན་གྱི་ཐུན་མོང་གི་ཁྱད་གཤིས་
ཤིག་ཅིས་ཡིན་ངེས་ཏེ། ཁོ་ཚོ་ཁ་མལ་དུ་བསྡད་འཕྲལ་ཕྱོགས་ཡར་མར་གྱི་ཁ་བརྡ་མང་བོ་
བྱས་ལ། གསར་དུ་སླེབས་པའི་ཕོ་གསར་ཞིག་གིས་འགྱིག་ཤོག་ལེབ་མོ་ཆེན་པོ་ཞིག་ཐར་
བཅད་དེ་ལུས་འཚང་སའི་གུར་བཟོ་བར་སྟ་གོན་བྱས།
"དེང་སང་ངོ་མ་སྟབས་བདེ་རེད། ལྟོས་དང་།“ཚེ་དཔག་སྐྱབས་ཀྱིས་ཕར་ཕྱོགས་ཀྱི་
སློབ་གྲྭ་ཆེན་མོ་པའི་གུར་ཁྱད་པར་བ་དེ་སྟོན་བཞིན“ཀན་གོང་ཆེན་ཞིག་ཡིན་རྒྱུ་རེད”
ཅེས་བཤད་བྱུང་། སྐད་ཆ་དེ་དང་འབྲེལ་ནས་གླེང་གཞི་ཡང་བསྐྱར་སློབ་གྲྭ་ཆེན་མོ་བ་དེ་
EL
24O



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
གཉིས་ཀྱི་ཕྱོགས་སུ་འཁོར། ཆོས་འཛིན་སོགས་ཀྱིས་གསར་དུ་ཡོང་བ་ཚོར་སློབ་གྲྭ་ཆེན་
མོ་པ་དེ་གཉིས་ཀྱི་གནས་ཚུལ་ཞིབ་ཏུ་ལབ་པ་ན། ཚང་མས་“འཇིག་རྟེན་མ་གཅིག་ན་
མཐོང་རྒྱུ་མང་བོ་འདུག་ཨང”ཞེས་མཚར་ཉམས་སྟོན། དེ་ལ་ཨ་ཁུ་གཡང་བྱམས་ཀྱིས”དེང་
སང་སློབ་གྲྭར་འགྲོ་རྒྱུ་ཡང་དངོས་ནས་ཁག་པོ་འདུག སློབ་ཡོན་མཐོན་པོ་དེ་འདྲ་ཞིག་ང་
ཚོ་ཁྱིམ་པ་ཕལ་བ་ཞིག་གིས་འཕྲོད་རབས་མི་འདུག”ཟེར་བཞིན་སྐེགས་ནས་དུད་ཁུག་
དང་ར་ཙེ་བླངས་རྗེས་ཧ་ཅང་ཞིམ་མདོག་གིས་ར་ཙེ་རྔུབ་བཞིན་དུ་བ་སྔོ་ལྷོག་ལྷོག་བྱེད་
ཅིང་། དེ་འཕྲལ་གློ་ལུ་ཐེངས་འགར་བྱས་རྗེས་ར་ཙེའི་ཚག་མགོ་ལྷམ་མཐིལ་ལ་གཏད་
ནས་གཏག་བཞིན“ངའི་ཞི་ལི་ཡང་རྒྱ་ཁོག་ཐུར་ཞིག་ལ་སློབ་གྲྭར་སོང་ཡོད། ད་སློབ་ཡོན་
སྟེར་རྒྱུ་མེད་པས། ངའི་རོ་འདི་ཡང་ས་འདི་ལ་མི་འཕེན་ཀ་མེད་རེད”ཅེས་བཤད་བྱུང་།
གན་གྱི་ཕོ་གསར་ཞིག་གིས“ཁྱེད་ཚང་གི་ཞི་ལི་གཞན་དང་བསྡུར་རྒྱུ་ག་ལ་ཡོད། ང་ཚོའི་
ལུང་པའི་རྒྱན་རེད་ཡ”ཞེས་ལབ་པ་ན། ཨ་ཁུ་གཡང་བྱམས་ཀྱི་གདོང་ལ་ཁེངས་སྐྱུང་གི་སྤྲོ་
འཛུམ་ཞིག་ལངས་འདུག
དེ་ནས་ཤེས་མེད་ཚོར་མེད་ངང་རྒྱང་མིག་ཆད་སོང་། མཐོ་སྒང་གི་བསེར་འཁྱག་
ཤུར་ཤུར་ངེས་མེད་དུ་ལྡང་ཡོང་བས་འབུ་རྐོན་ཚོའི་འགྱིག་ཤོག་གི་གུར་སྣེ་ཧྲག་ཧྲག་ཏུ་
སྒུལ་པར་བྱེད། ཆོས་འཛིན་སོགས་དང་གསར་དུ་སླེབས་པའི་ཨ་ཁུ་གཡང་བྱམས་བཅས་
ཀྱིས་མཉམ་དུ་བ་ཁ་གཅིག་བྱས་ཏེ་བ་མ་ནག་རིལ་ཞིག་གི་ནང་དུ་རྗེན་ཆུའི་ཐུག་པ་ཞིག་
བསྐོལ་ནས་འཐུང་བཞིན་བསྡད། སློབ་གྲྭ་ཆེན་མོ་པ་གཉིས་ཀའི་བཟའ་བཏུང་ནི་མགོ་
བདག་ཚང་གིས་མཁོ་སྤྲོད་བྱེད་བཞིན་ཡོད་དེ། པལ་ཆེར་གྲོན་དངུལ་འོས་འཚམ་ཞིག་
ཀྱང་དེ་ཚང་ལ་སྤྲད་ཡོད་པ་འདྲ། དེ་བས་ད་ལྟ་ད་དུང་ཡང་འབྲོག་པའི་རུ་ནང་དུ་ནུབ་
འཚལ་འཐུང་དུ་བསྐྱོད་ནས་ཕྱིར་ཐོན་མི་འདུག
'གྲོང་རྡལ་དུ་འབུ་རྐོན་མང་བོ་སླེབས་འདུག་ཟེར་བ་བདེན་ནམ།”ཆོས་འཛིན་གྱིས་
7
241



གཡུ་དྲུག་དཀར་དཔེ་ཚོགས།
མགོ་བདག་ཚང་གི་བུའི་སྐད་ཆ་དེ་དྲན་པས་ཨ་ཁུ་གཡང་བྱམས་སོགས་ལ་དེ་ལྟར་དྲིས་
ཤིང་། སེམས་སུ་ས་ཁྲལ་ཡར་བསྟོད་རྒྱུ་ཡིན་ཚུལ་དེར་སེམས་ཁྲལ་ཆེན་པོ་བྱས།
“ངོ་མ་མི་མང་པོ་སླེབས་འདུག རྒྱ་བོད་སོག་གསུམ་དང་རྒན་དར་གཞོན་གསུམ་གྱི་
སྐྱེས་ཕོ་མོ་མང་པོ་ཞིག་གྲོག་ཚང་བརྡོལ་བ་དང་འདྲ། སྔོན་ཆད་ཡིན་ན་འབྲོག་ས་འདིར་
མི་འདི་འདྲ་མང་བོ་ཞིག་འདུ་ངེས་པ་སུ་ཡི་ཡིད་དུ་དྲན་ཐུབ་བམ། ཨེ། ཚང་མ་དབྱར་རྩྭ་
དགུན་འབུའི་ཆེད་དུ་ཡོང་བ་རེད་ཡ། ''ཨ་ཁུ་གཡང་བྱམས་ཀྱིས་དངན་པ་ཞིག་འཐེན་
རྗེས་ཡང་བསྐྱར་རྭ་ཙེ་བཟུང་ནས་དུ་བ་རྔུབ་མགོ་བརྩམས།
ནགས་མཐུག་ས་ན་བྱ་ཅི་ཡིན་ཡང་ཡོད་འདུག འབུ་རྐོན་ཚོའི་རྗེས་སུའང་རྐུན་མ།
ཇག་པ། ཁྲམ་པ་སོགས་ཡོད་ཚད་སླེབས་འདུག འབྲོག་པ་དེའི་སྦག་སྦག་འཁོར་ལོ་མདང་
དགོང་གྲོང་རྡལ་ནས་རྐུན་མས་བརྐུས་སོང་ཟེར། ངོ་མ་གྱོང་གུད་ཆེན་པོ་ཞིག་རེད་ཡ།”
གསར་དུ་སླེབས་པའི་གསར་བུ་ཞིག་གིས་དེ་ལྟར་བཤད། ''དེ་ལ་སེམས་ཁྲལ་ཆེན་པོ་བྱེད་
མི་དགོས། ཁོས་ང་ཚོའི་ས་ཁྲལ་ཡར་བསྟད་པ་ཙམ་གྱིས་སྦག་སྦག་འཁོར་ལོ་གསར་བ་
ཞིག་ཉོ་ཐུབ། ངོ་མ་རྐུན་མ་དེ་སྐྱིད་པ་ལ། སྡུག་ཅི་ཡང་མྱོང་མ་དགོས་པར་སྦག་སྦག་འཁོར་
ལོར་བཞོན་རྒྱུ་རེག”འབྲུག་བྱམས་ཀྱིས་དེ་ལྟར་བཤད། མགོ་བདག་ཚང་གི་བུའི་སྦག་སྦག་
འཁོར་ལོ་རྐུན་མས་བརྐུས་པ་ཐོས་རྗེས། ཆོས་འཛིན་གྱི་ཡིད་དུ་སྔོན་ལ་ཁོས་ཅིའི་ཕྱིར་གློ་
བུར་དུ་ས་ཁྲལ་ཡར་བསྟད་པ་དེར་རེ་ཞིག་ངེས་པ་རྙེད་སོང་། ཁ་སང་སྔ་དྲོར་མགོ་བདག་
ཚང་གི་བུ་སྦག་སྦག་འཁོར་ལོར་བཞོན་ནས་གྲོང་བརྡལ་དུ་བསྐྱོད་པའི་ངང་ཚུལ་དེ་དྲན་
བཞིན། ཚེ་དཔག་སྐྱབས་ཀྱི་ཡིད་དུ་མ་འོངས་པར་རང་ལ་སྦག་སྦག་འཁོར་ལོ་ཞིག་ཡོད་
ཚེ། དེ་ལ་བདག་གཉེར་ཡག་པོ་བྱས་ནས་རྐུན་མས་མི་འཁྱེར་བ་ཞིག་བྱེད་དགོས་སྙམ་ཞིང་།
ཡང་ད་ལྟ་ལག་ཡོང་ཅི་ཡང་མེད་པ་དེ་དྲན་ནས་དབང་མེད་དུ་དངན་པ་ཞིག་ཤོར་སོང་།
མཚམས་ཤིག་ལ། སྐར་མའི་ཚོགས་ནི་སུ་ཡིས་འོད་དུ་སྒྲོན་པ་བཞིན་ཁྲ་ཆིལ་ལེར་
242



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
མངོན་ཅིང་། འོད་ལམ་ལམ་གྱིས་མཚན་མོ་དེའི་མཐིང་ནག་གི་བར་སྣང་དུ་མུ་ཏིག་བཞིན་
འཚེར། གནམ་སྔོན་པོ་གོས་དང་ས་དོག་མོ་གདན་དུ་བྱས་ནས་ཉལ་བཞིན་པའི་འབུ་རྐོན་
རྣམས་ལ་མཚོན་ན། མཐོ་སྒང་གི་མཚན་མོར་ཡིད་འཕྲོག་པའི་ཆ་ཅི་ཡང་མི་འདུག དེ་ལ་
རོལ་མྱོང་དང་དེ་ཡི་བདེ་སྐྱིད་ཚོར་མཁན་ནི་ཕལ་ཆེར་ངལ་རྩོལ་གྱི་འགན་འཁུར་ཆེན་
པོ་མེད་པའི་སློབ་གྲྭ་ཆེན་མོ་པ་དེ་གཉིས་ལྟ་བུ་ཡིན་རྒྱུ་རེད། བོད་རིགས་སློབ་གྲྭ་པ་དེས་
རྒྱ་རིགས་གཞོན་ནུ་མ་དེ་ཁྱད་མཚར་གྱི་གུར་དེའི་ནང་དུ་བསྐྱལ་རྗེས་ཚུར་ཆོས་འཛིན་
སོགས་ཀྱི་གྲལ་དུ་ཡོང་། ཁོས་ཐ་མག་བག་ཆ་ཁ་མ་གཏེད་པ་ཞིག་གི་ཁ་ཕྱེ་ནས་དེ་ལས་རྐང་
རེ་རེ་གཤོང་བཞིན་སྐར་འོད་མག་མོག་གི་འོག་ཏུ་གཡས་ལོག་གཡོན་འགྱེལ་ངང་སྡོད་པའི་
འབུ་རྐོན་རྣམས་ལ་སྤྲོད་སྐབས། གློ་བུར་དུ་ངག་ནས“ཨ་ཕ”ཞེས་སྐད་ངན་ལྟ་བུ་ཞིག་ཤོར་
སོང་། དེ་ལ་དེར་ཡོད་ཚང་མ་ཡང་ཧད་པར་གྱུར་ཅིང་། ཀུན་པོས་ཨ་ཁུ་གཡང་བྱམས་གྱིས་
ཐ་མག་བཟུང་བའི་ལག་པ་བཀྱགས་ནས་ཧད་བསྡད་ཡོད་པ་མཐོང་།
“ཁྱོད། ཁྱོད… ཨ་ཁུ་གཡང་བྱམས་ངག་སྐུགས་ནས་སྐད་ཆ་ཆ་ཚང་ཞིག་ཀྱང་
ངག་སྒོར་མ་ཐོན། །
“ཨ་ཙི། རིན་ཆེན་མ་ཡིན་ནམ། ཁྱོད་ཀྱིས་འདི་ན་ཅི་ཞིག་བྱེད་བཞིན་ཡོད་དམ།”
གསར་བུ་ཞིག་གིས་དེ་ལྟར་དྲིས། །
ཆོས་འཛིན་གྱི་སེམས་ནང་དུ་གནས་ཚུལ་གསར་བ་ཅི་བྱུང་བ་གསལ་གྱི་ལེར་འཁོར་
བྱུང་ལ། དེར་འདུས་གྱི་མི་ཚང་མའི་ཡིད་དུའང་གསལ་ལེར་འཁོར་བྱུང་། ཡིན་ནའང་།
སུ་ལ་ཡང་ཟེར་རྒྱུ་ཅི་ཡང་མ་བྱུང་སྟེ། ཕ་བུ་གཉིས་ཀ་འདི་ལྟར་འཕྲད་སྲིད་པ་ཨ་ཁུ་གཡང་
བྱམས་དང་སློབ་གྲྭ་ཆེན་མོ་པ་རིན་ཆེན་གཉིས་ཀའི་སེམས་སུ་འཆར་མི་སྲིད། གློ་བུར་དུ་
ཁོར་ཡུག་ཧྲིལ་བོ་ལྷིང་འཇགས་སུ་གྱུར་པས། ལོགས་ཀྱི་གྲམ་པའི་ནང་དུ་རྫ་ཆུ་ཤག་ཤག་
དུ་འབབ་པའི་སྒྲ་ལས་ཅི་ཡང་གོ་རྒྱུ་མེད་པར་གྱུར།
243



གཡུ་དྲུག་དཀར་དཔེ་ཚོགས།
ལྔ་པ།
གནམ་རྒན་མས་ཀྱང་བསམ་གཟས་ནས་ཐོག་དང་པོར་ཕྱི་འོ་གས་སུ་བུད་པའི་གསར་
བུ་དེ་གསུམ་པོར་ཀུ་རེ་རྩེ་བཞིན་པ་དང་འདྲ། ཁོ་ཚོས་བསྟུད་མར་ཉིན་བཅུ་ལྷག་ལ་
བཙལ་ནས་བརྐོས་ཀྱང་དབྱར་རྩྭ་ནི་མ་རྩ་སོབས་ཙམ་ལས་མ་རྙེད་པས། གཞི་ནས་ཡི་ཆད་
པའི་ངང་འགྱིག་ཤོག་དང་ཅ་ལག་རྣམས་སྡུད་གསོག་བརྒྱབ་སྟེ་ལམ་ལ་ཆས། ཁོ་ཚོ་གནས་
སྐབས་སུ་ཕྱིར་གྲོང་བརྡལ་དུ་ལོག་སྟེ་ཉིན་འགར་བརྐོས་པའི་དབྱར་རྩྭ་བཙོངས་ནས་ས་
ཁྲལ་བཅལ་རྗེས་དེ་ནས་ཅི་བྱེད་རིམ་གྱིས་གྲོས་བྱ་བར་ཁ་འཆམས།
ལམ་ལ་ཆས་ཁའི་ནངས་མོ་དེར། རྩྭ་གསེང་དུ་ཟིལ་བ་ཁྲོམ་མེར་འདུག ཨ་ཁུ་གཡང་
བྱམས་སོགས་ཀྱི་ཉིན་ཚད་ལོངས་མེད་པས་ད་དུང་འགྲོ་རྩིས་མི་འདུག ཡིན་ནའང་ཁོ་
ཚོའི་སྐད་ཆ་དང་ངོ་མདོག་ལས་དབྱར་རྩྭ་མང་པོ་ཞིག་རྙེད་མེད་པ་ཤེས་ཐུབ། ནང་ལོགས་
སུ་སློབ་གྲྭར་བསྐྱོད་པའི་བུ་རིན་ཆེན་གྱིས་རྒྱ་མོ་ཞིག་ཁྲིད་ནས་རྩྭ་ཐང་དུ་སྤྲོ་འཆམ་བྱེད་
བཞིན་པ་ནི་ཁོའི་ཡིད་ཀྱི་དགུ་ལའང་ཡོང་དཀའ་བའི་གནས་ཚུལ་ཞིག་རེད། ཁྱིམ་མི་
ཡོངས་ཀྱིས་སེན་མགོ་རྣག་དང་སེན་རྟིང་ཁྲག་བྱས་ཏེ་བུའི་སློབ་ཡོན་གསོག་སྐབས། གཅེས་
པའི་བུས་ནི་འདི་ལྟར་སློབ་གྲྭར་སློབ་གཉེར་ལ་འབད་པ་མི་བྱེད་པར་ཕྱོགས་སུ་འཁྱམས་
པ་ནི་ཕ་སེམས་བུ་ཐོག་དང་བུ་སེམས་རྡོ་ཐོག་ཅེས་པ་དངོས་རེད་ཨང་། དགོང་མོ་དེའི་
བློ་ཡིད་ལས་འདས་པའི་ལྷན་འཛོམས་ཀྱི་རྗེས་སུ། ཨ་ཁུ་གཡང་བྱམས་ཀྱིས་ཉིན་གཉིས་
པའི་ཞོགས་པར་བུ་རིན་ཆེན་ས་དེ་ནས་ཕྱིར་འགྲོ་རུ་བཅུག སྔ་གཞུག་ཀུན་ཏུ་ཁོས་བུ་ལ་
སྡིགས་མོ་ཅི་ཡང་མི་བྱེད་ཀྱང་ངག་ནས“ངའི་ལས་འདི་ཞེས་ཡང་ཡང་ཟློ་བར་བྱེད། བུ་མོ་
དེས་ཁྱད་མཚར་གྱི་གུར་དེ་ཨ་ཁུ་གཡང་བྱམས་ལ་འཇོག་རྩིས་བྱས་ཀྱང་ཁོས་ཡེ་ནས་དང་
ལེན་མ་བྱས། དེ་ནས་ཁོས་བུ་རིན་ཆེན་ལ“ཁྱོད་ལ་སེམས་ཤིག་ཡོད་ན་སློབ་གྲྭར་སོང་ནས་
244



ལྟ ་མས་རྒྱ་ གྱི སྤང་འབྲིང་ཕྱོགས་བསྒྲིགས།
ཡོན་ཏན་རེ་ཨེ་འབྱོར་ལ་ཧུར་བརྩོན་བྱོས”ཞེས་ཐེངས་ཁ་ཤས་ལ་ལབ་སོང་།
ཆོས་འཛིན་སོགས་ལམ་ལ་ཆས་སྐབས། ཨ་ཁུ་གཡང་བྱམས་ཁོག་སྟོད་སྒུར་སྒུར་གྱིས་
ཚུར་ཡོང་ཞིང་། ཆོས་འཛིན་གྱི་ལག་པར་འཇུས་ཏེ“ཁྱོད་ཚོ་གྲོང་རྡལ་དུ་འགྲོ་ན། ངའི་བུ་
རིན་ཆེན་ཨེ་མཐོང་ལ་མཉམ་རེ་ཞོག མདང་དགོང་ངའི་རྨི་ལམ་དུ་ཁོ་ད་རུང་ནང་ལོགས་
སུ་མ་སོང་བར་རྩྭ་ཐང་ན་འཁོར་ནས་བསྡད་ཡོད་པ་རྨིས་བྱུང་། ཤུ……དེང་སང་གི་བྱིས་
པ་འདི་ཚོར་ངོ་མ་བསམ་ཤེས་རྒྱུ་མི་འདུག”ཅེས་མངགས་བཅོལ་ལྟ་བུ་ཞིག་བྱས་སོང་།
ཆོས་འཛིན་གྱིས་ཁོའི་སྐམ་ཞིང་སེར་ནག་ཏུ་གྱུར་པའི་གདོང་དང༌། ཞྭ་མོའི་འདབས་སྣེ་
རུ་མཐོང་བའི་སྐྲ་ལོ་དཀར་པོ་དེ་དག ད་དུང་ཁོག་སྟོད་སྒུར་པའི་གཟུགས་པོ་དེ། ཚི་དྲེག་
ཆགས་པའི་གྱོན་གོས་སོགས་མཐོང་དུས། དབང་མེད་དུ་རྒན་པོ་དེ་ཉིན་དེ་དག་གི་རིང་
ལའང་གློ་བུར་དུ་སྔར་ལས་ཀྱང་རྒས་སོང་བ་ལྟ་བུའི་ཉམས་སྣང་བྱུང་། །
ཐག་རིང་ནས་བལྟས་ན། འབྲོག་ཁུལ་གྱི་གྲོང་བརྡལ་དེ་སྐྱ་ལེབ་སེ་རྩྭ་ཐང་རྒྱ་ཆེན་
པོ་ཞིག་གི་གཤོང་ཁུད་དུ་ཆགས་འདུག་ལ། སོ་ཕག་དམར་པོས་བརྩིགས་པའི་ཐོག་ཁང་
དང་ཁང་ཤར་མང་བོ་ཞིག་སྨད་ནས་སྟོད་ལ་འཐེན་པའི་གཞུང་ལམ་དྲང་མོ་ཞིག་གི་
འགྲམ་གཉིས་སུ་འབར་ཞུན་གྱི་སྒམ་ཆུང་བཞིན་བསྒྲིགས་འདུག མཐོ་སྒང་གི་གྲོང་རྡལ་
དེ་དབྱར་གྱི་ནམ་ཟླ་སླེབས་པ་དང་བསྟུན་ནས་གཉིད་ལས་སད་པ་ལྟར་འདུ་འཛི་ཆེ་བའི་
གནས་ཤིག་ཏུ་གྱུར། ཉེ་བའི་ལོ་འགའི་ནང་དུ། དབྱར་རྩྭ་དགུན་འབུ་ཟེར་བའི་སྨན་རྩྭ་
དེ་རིན་གོང་མཐོ་རུ་འཕར་བ་ན། ཐག་ཉེ་རིང་གི་རྒྱ་བོད་སོག་གསུམ་དང་། རོང་འབྲོག་
གཉིས་ཀ དེ་མིན་ད་དུང་སྲིད་གཞུང་གི་ལས་བྱེད་མི་སྣ། སློབ་གྲྭའི་སློབ་མ་སོགས་ལས་
གནས་དང་ཐོབ་ཐང་མི་འདྲ་བའི་སྐྱེས་ཕོ་མོ་མང་པོ་གནས་དེར་འདུས་ཏེ་རྫ་མགོ་རི་མགོ་
བརྒྱུད་ནས་དབྱར་རྩྭ་དགུན་འབུ་རྐོ་བར་བྲེལ། དེ་བས། ཡར་སྔོན་རྩྭ་ཐང་གི་གཏིང་རུམ་
ཞིག་ན་ཀུན་གྱིས་བརྗེད་སོང་བ་ལྟར་ལྷིང་འཇགས་ངང་ཆགས་ཡོད་པའི་གྲོང་བརྡལ་
245



གཡུ་དྲུག་དཀར་དཔེ་ཚོགས།
དེའང་ཟིང་ཟིང་ལོང་ལོང་དུ་གྱུར་སོང་། ཟ་ཁང་ཆེ་ཆུང་དང་། མགྲོན་ཁང་སྣ་ཚོགས།
སྐྱེལ་འདྲེན་རླངས་འཁོར། ཚོང་ཁང་མང་པོ་ཡང་རིམ་གྱིས་བྱུང་བ་དང་། དེ་མིན་བརྙན་
འཕྲིན་ཁང་དང་ཇ་ཁང་སོགས་སྤྲོ་སྐྱིད་གཏོང་སའི་གནས་ཀྱང་དེ་དང་བསྟུན་ནས་འཁྲུག་
ཆ་དོད་པོར་གྱུར་པར་མ་ཟད། ད་ལྟ་གར་ཡོང་མི་ཤེས་པའི་སྨད་འཚོང་མ་སྐོར་ཞིག་གིས་
ཀྱང་སྲང་ལམ་དུ་ཁང་མིག་དོག་མོ་རེ་གླས་ཏེ་སྐག་ཚོས་ཀྱིས་གཡོགས་པའི་ངོ་གདོང་ངོམ་
བཞིན་སུ་ཞིག་ལ་ཆགས་སྲེད་ཀྱི་མེ་ཕུང་འབར་བར་རེ་ལྟོས་བྱེད། གང་ལྟར་ཀྱང་། སྟོད་ཀྱི་
འབྲོག་ཁུལ་གྱི་གྲོང་བརྡལ་དེ་ད་ལྟ་མི་སྣ་མང་འཛོམས་ས་ཞིག་ཏུ་གྱུར་འདུག ཡུལ་དེའི་
གཞིས་སྡོད་འབྲོག་པ་ཚོས་ཀྱང་དབྱར་རྩྭ་རྐོ་མཁན་དག་ལས་ས་ཁྲལ་བསྡུས་ཏེ་སྔོན་ཆད་
ཀྱི་ས་བདག་ལྟ་བུའི་འཚོ་བ་རོལ་བཞིན་ཡོད། ས་གནས་སྲིད་གཞུང་གིས་ཀྱང་གནས་བབ་
ཡག་པོ་འདི་ལ་དམིགས་ནས་ལོ་རེའི་དབྱར་མགོ་ཚུགས་པ་ན། ལས་ཁུངས་དང་སློབ་གྲྭ་
སོ་སོར་གནང་བ་བཏང་སྟེ་རྩྭ་འབུ་བརྐོ་བར་སྐུལ་སློང་བྱེད། ཡིན་ནའང་། སུ་ཞིག་གིས་
ཀྱང་སྔོ་ལྗང་སྤང་ལེབ་བཀོག་ནས་རྩྭ་ཤུལ་བྱེ་མས་ནོན་པར་སེམས་ཚེགས་བྱེད་ཀྱིན་མེད་
ལ། དེ་ལས་རྣམ་ཀུན་མི་ཆེ་གེ་མོ་ཞིག་གིས་དབྱར་རྩྭ་བརྐོས་ནས་སྒོར་མོ་ཁྲི་ཞིག་རྙེད་པས་
རླངས་འཁོར་ཞིག་ཉོས་ཏེ་ཡུལ་ལ་བསྐོར་ནས་བུད་ཐལ་ཟེར་བ་ལྟ་བུའི་གསར་འགྱུར་ཐོས་
རྒྱུ་འདུག གང་ལྟར་ཀྱང་། དེ་ཡོད་ཚད་དབྱར་རྩྭ་དགུན་འབུའི་དྲིན་ཡིན་ལ་དབྱར་རྩྭ་
དགུན་འབུ་ལན་པ་ཡང་རེད། །
ཕྱིར་གྲོང་རྡལ་དུ་འབྱོར་རྗེས། མིང་ལ་ཆོས་དབྱངས་སྒྲོལ་མ་ཟེར་བའི་འབྲོག་པའི་
བུ་མོ་ཞིག་གིས་ཆོས་འཛིན་སོགས་ལ་རང་ཁྱིམ་གྱི་ཁང་མིག་སྟོང་བ་ཞིག་ཞག་རེར་སྒོར་
ལྔ་རེ་བྱས་ནས་གླ་རུ་བཅུག ཉིན་མང་པོར་རི་མགོ་ནས་བསྡད་པས། ད་ལྟ་ཁང་བ་ཞིག་ཏུ་
སྡོད་རྒྱུ་བྱུང་དུས། ཆོས་འཛིན་དང་གྲོགས་པོ་གཉིས་ཀས་སྔར་ཚོར་མ་མྱོང་པའི་བདེ་སྣང་
ཞིག་རྟོགས། ཁོ་ཚོས་མལ་ས་སྟབས་བདེ་རེ་བཟོས་རྗེས་སྒོའི་ཕྱིར་བུད་པ་ན། སྲོད་དུས་ཀྱི་
246



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཉི་འོད་འཇམ་པོས་མཐོ་སྒང་གི་གྲོང་རྡལ་དེ་མར་ཁུས་བྲན་པ་ལྟར་བརྒྱན་འདུག སྲོད་ཀྱི་
སྲང་ལམ་དུ་ཉིན་དཀར་གྱི་གད་སྙིགས་ཙག་ཙིག་གིས་ཁེངས་འདུག གྲོང་རྡལ་དང་བྲལ་
ནས་རི་མགོར་ཕྱིན་པ་དག་གིས་སྦྲུལ་གྱིས་ཤུན་པ་ཕུད་པ་ལྟར་ཅ་དངོས་མི་མཁོ་བ་མང་པོ་
ཞིག་རང་དགར་དོར་ནས་སོང་ལ། གསར་དུ་སླེབས་པ་དག་གིས་གྲོང་བརྡལ་གྱི་ཚོང་ཁང་
ནས་ཅ་དངོས་གང་མཁོ་རེ་ཉོས་ཏེ་འགྱིག་ཤོག་དང་། སིལ་ཏོག་གི་ཤུན་ལྤགས་སོགས་གད་
སྙིགས་མང་པོ་ཞིག་མུ་མཐུད་དུ་སྤུང་བཞིན་འདུག ལས་ཀ་གྲོལ་ནས་ནང་ལ་ལྡོག་བཞིན་
པའི་སྲིད་གཞུང་གི་ལས་བྱེད་པ་རེ་གཉིས་ཀྱིས་མཆན་འོག་ཏུ་ཀོ་ཁུག་ནག་པོ་རེ་བཙིར་
ཏེ་གད་སྙིགས་དེ་དག་གི་ཁྲོད་དུ་ཕར་འབྱོལ་ཚུར་འབྱོལ་བྱས་ནས་བྲེལ་བྲེལ་ངང་འགྲོ་
བཞིན་ཡོད། འོན་ཀྱང་ཞོར་ལས་ལ་ཡོང་པའི་མི་རྣམས་ནི་དེ་ལས་ལྡོག་སྟེ་གད་སྙིགས་ཀྱི་
ཐོག་ལ་འཛེམ་བག་མེད་པར་སྤོས་ཏེ་ག་ལེར་ཡར་མར་ལ་གཡེང་བཞིན་འགྲོ སྲང་ལམ་
གྱི་བཞི་མདོའི་སྦག་སྦག་འཁོར་ལོ་མང་བོ་ཕྱི་ལོགས་སུ་བཤམས་ཡོད་པའི་ཚོང་ཁང་ཞིག་
གི་སྒོ་ཁ་རུ། ཆོས་འཛིན་སོགས་གྲོང་ཚོ་གཅིག་པའི་གསར་བུ་ཁ་ཤས་དང་ཕྲད། དེ་ཚོ་གྲོང་
རྡལ་འདིར་སླེབས་ནས་ཉིན་ཁ་ཤས་ལས་ཕྱིན་མི་འདུག་ཅིང་། སང་ཉིན་རླངས་འཁོར་
ཞིག་གླས་ཏེ་ཐག་ཅུང་རིང་ས་ཞིག་ཏུ་དབྱར་རྩྭ་དགུན་འབུ་བརྐོ་རུ་འགྲོ་རྩིས་འདུག
ས་མཐའ་རུ་ཕྲད་ཚེ་ཚང་མ་སྙིང་ཉེ་ཉེ་ཞིག་ཆགས་འདུག སྙིང་ཉེ་ཉེའི་ངང་ཕན་
ཚུན་གྱི་ལག་པར་འཇུ་ཞིང་ཀུ་རེ་ཙག་ཙིག་རེ་རྩེ་ཞིང་། གད་མོ་ཆེན་པོ་རེ་དགོད། འོན་
ཀྱང་དེ་ཚོས་ཁོ་ཚོར་ལག་ཡོང་ག་འདྲ་ཞིག་འདུག་ཅེས་འདྲི་དུས། ཆོས་འཛིན་དང་ཚེ་
དཔག་སྐྱབས། འབྲུག་བྱམས་གསུམ་གྱི་གདོང་གི་འཛུམ་མདངས་གློ་བུར་དུ་ཡལ་ཏེ་གཟབ་
ནན་ལྟ་བུ་ཞིག་ཏུ་གྱུར། དེ་ནས་ཡང་ཧ་ཅང་སྣང་མེད་ཀྱི་སྒོ་ནས“ཅང་མི་འདུག ཅང་མི་
འདུག” ཅེས་རྗོད་པར་བྱེད།
ཕལ་ཆེར་ལན་དེ་འདྲ་ཞིག་གིས་ཡིད་མི་ཚིམས་པ་འདྲ། དེ་ཚོས་ཨུ་ཚུགས་ཡང་ཡང་
247



གཡུ་དྲུག་དཀར་དཔེ་ཚོགས།
བྱས་པས་ཆོས་འཛིན་གྱིས་སྨིན་མ་སྨིན་དབྲག་ཏུ་སྡུད་བཞིན”མང་པོ་རྙེད་མ་སོང་། ཧེ།
པལ་ཆེར་མི་རེས་སྒོར་སྟོང་ཚོ་གཅིག་ཙམ་ལས་རྙེད་མ་སོང་ཞེས་བཤད་པར། གཞན་པ་
གཉིས་ཀྱིས་ཀྱང་གཟབ་ནན་གྱིས་མགོ་བོ་ལྡེམ་བཞིན་ཡིན་མདོག་སྟོན། །
དེ་མ་ཐག་གསར་བུ་དེ་ཚོས་མཚར་ཉམས་དགོད་བྲོ་བ་རེ་བསྟན་བྱུང་ལ། དེར་མཐུད་
ནས་གདོང་ལ་མེ་ཏོག་བཞད་འདྲའི་འཛུམ་ཞིག་ཀྱང་རྒྱས་སོང་། ཆོས་འཛིན་གྱིས་མ་
མཐའ་ཡང་ཁོ་ཚོའི་ཉམས་ལས་སེམས་ནང་གི་མངོན་ཆུང་གི་ཕྲག་དོག་གི་འགྱུར་བ་རེ་
མཐོང་བར་བརྟེན། ཁོ་རང་གིས་བསྒྲིགས་པའི་རྫུན་གཏམ་ལ་ཡིད་ཚིམས་ཤིང་། རང་གིས་
དངོས་གནས་སྒོར་མོ་དེ་འདྲ་ཞིག་རྙེད་པའི་སྐྱིད་སྣང་ཞིག་ཀྱང་སྐྱེས།
གསར་བུ་དེ་ཚོས་ཁོ་ཚོར་མ་མཐའ་ཡིན་ཀྱང་ཟས་ཐུན་གཅིག་གི་མགྲོན་བྱེད་དགོས་
པའི་རེ་བ་བཏོན། དེ་ལ་ཁོ་ཚོས་མྱུར་དུ་དབྱར་རྩྭ་དགུན་འབུ་ད་དུང་མ་བཙོངས་པས་སྒོར་
མོ་མེད་ཚུལ་ལབ་ཅིང་། དེ་ནས་སོ་སོར་གྱེས། དེ་དུས་དེ་དག་གི་ཁྲོད་ཀྱི་གསར་བུ་ཞིག་
གིས་ཚེ་དཔག་སྐྱབས་ཀྱི་དཔུང་བར་བརྡབས་ཙམ་བྱས་ཏེ་ཨ་རོགས། ད་ཕྱི་ནས་འདུག་
རྒྱུ་མ་མང་། རེམ་སྟེ་ཡུལ་ལ་སོང་དང༌། དེ་མིན་ཚེ། ཧ་ཧ…”ཞེས་གད་མོ་དགོད་བཞིན་
སྐད་ཆའི་མཇུག་མ་བསྐྱངས་པར་པར་བུད་སོང་།
སྐད་ཆ་དེ་བཤད་མ་ཚར་མོད། འོན་ཀྱང་ཉན་མཁན་གྱི་སེམས་པ་འཁྱག་སིབ་སིབ་
བཏང་སོང་། ཚེ་དཔག་སྐྱབས་ཀྱི་ངོ་གདོང་ནི་གནག་ཐུབ་ཚོད་ཅིག་གནག་འདུག་ལ།
དེའི་མུར་ཁོ་ཚོས་མི་རེས་ཟ་ཁང་ནས་ཐུག་པ་ཞིམ་པོ་རེ་འཐུང་དུས་དང་། དེ་ནས་ཕྱིར་
ཁང་མིག་ཏུ་ལོག་སྟེ་གསར་བུ་ཚོར་མགོ་བསྐོར་བཏང་ཚུལ་སོགས་ལབ་གླེང་བྱེད་དུས་
ཀྱང་། ཚེ་དཔག་སྐྱབས་ལ་སྐད་ཆ་མང་པོ་ཞིག་མི་འདུག
ཁང་བདག་བུ་མོ་ཆོས་དབྱིངས་སྒྲོལ་མས་ཁོ་ཚོའི་དབྱར་རྩྭ་དགུ་འབུ་རྐང་རེ་ལ་
ཚོང་རའི་གོང་ལས་ཟུར་ལྔ་རེ་མང་དུ་བྱིན་ཏེ་ཉོས་སོང་། འབྲོག་པའི་བུ་མོ་དེ་ཐོག་དང་
248



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
)
་
པོར་མཐོང་དུས་ཡིད་ཀྱི་བརྟན་པ་གཡོ་བར་བྱེད་པའི་སྨིན་ལེགས་མ་ཞིག་མ་ཡིན་ནའང་།
ཡུན་གྱིས་ལྟ་སྐབས་དངོས་གནས་བུ་མོ་རྒྱུ་དག་ཅན་ཞིག་ཏུ་འདུག མོས་རང་གི་ཕུ་བོ་
ཞིག་གིས་པེ་ཅིང་དུ་ལས་ཀ་སྒྲུབ་བཞིན་ཡོད་པས། དབྱར་རྩྭ་དགུན་འབུ་ཉོས་ནས་ནང་
ལོགས་སུ་བསྐུར་ན་དེ་གར་གོང་མཐོན་པོས་བཙོང་ཐུབ་ཅིང་ཁེ་སྤོགས་མི་ཉུང་བ་ཞིག་
ལེན་ཐུབ་ཟེར། དོན་དམ་དུ་མོ་ཡང་རྩྭ་འབུ་ཉོ་མཁན་ཡིན་པ་འདྲ། འོན་ཀྱང་ཆོས་འཛིན་
ལ་མོ་ཅི་ཞིག་ཡིན་མིན་ཐད་བསམ་བློ་གཏོང་ཁོམ་མི་འདུག ཁོས་རང་གི་དབྱར་རྩྭ་དགུན་
འབུའི་གྲངས་ཀ་བསྐྱར་རྩི་བྱེད་སྐབས། རྐང་ཁ་ཤས་ཉུང་དུ་ཕྱིན་འདུག དེ་ནས་སེམས་
ལ་ཅི་ཡིན་འདི་ཡིན་མ་བྱུང་བས། རོགས་པ་གཉིས་ཀར་ཅི་ཡང་མ་ལབ།
ཚེ་དཔག་སྐྱབས་ཀྱིས་ས་ཁྲལ་ལ་འདང་ཙམ་གྱི་སྒོར་མོ་དེ་ཁུག་མར་བཅུག་ནས་ཕྱི་
རུ་བུད་སོང་། འབྲུག་བྱམས་ཀྱང་ཅང་མ་འགོར་བར་ཕྱི་ལ་བུད་སོང་། མཚན་མོ་དེར་ཁང་
མིག་ཏུ་ཆོས་འཛིན་གཅིག་པུ་ལུས། ད་ལྟ། ཁོ་ཚོ་གསུམ་པོ་ཡང་དེ་འདྲ་འཆམ་པོ་ཞིག་མི་
འདུག ཚེ་དཔག་སྐྱབས་ཀྱིས་གསར་བུ་དེའི་གཏམ་ཐོས་པ་ནས་བཟུང་། སྐད་ཆ་ཉུང་དུ་
ཕྱིན་ནས་གདོང་བ་གནག་གནག་ལ་སྡོད་པར་བྱེད་པ་དང་། ཆོས་འཛིན་གྱིས་རང་གི་རྩྭ་
འབུ་རྐང་ཁ་ཤས་མེད་པ་དེར་སེམས་ནས་འབྲུག་བྱམས་ལ་དོགས་པ་འཆང་བཞིན་ཡོད།
འབྲུག་བྱམས་ཀྱིས་ཀྱང་ཅི་ཞིག་ཚོར་སོང་བ་ལྟར་སྐད་ཆ་མང་པོ་ལབ་པར་མི་བྱེད། དེ་
ལྟར་ས་མཐའི་གྲོང་རྡལ་དེ་རུ། ཁོ་ཚོའི་བར་དུ་ཁ་བརྡ་ཚར་སོང་བ་ལྟ་བུར་གྱུར།
ཁང་པའི་གནམ་གཅལ་དུ་དཔྱངས་པའི་གློག་སྒྲོན་གྱིས་འོད་གཉོམ་པོ་ཞིག་ཁང་
མིག་ཏུ་སྤྲོ་བཞིན་ཡོད་ལ། ཆོས་འཛིན་གན་རྐྱལ་དུ་ཉལ་ནས་གློག་སྒྲོན་དེར་ཅེར་ཏེ་
ཡུན་རིང་པོར་བསྡད། སྐབས་ཤིག་ལ། ཁང་བའི་སྒོ་ཙིར་སྒྲ་དང་བཅས་ཕྱེ་བྱུང་། ཆོས་
དབྱིངས་སྒྲོལ་མས་ལག་ཏུ་ཞོ་ཟེའུ་ཞིག་བཟུང་ནས་ནང་དུ་སླེབས་ཏེ“ཁྱོད་ཀྱི་རོགས་པ་
གཉིས་ཀ་སྐྱིད་པོ་བྱེད་དུ་ཕྱིན་པ་ཨེ་རེད”ཅེས་འཛུམ་དམུལ་དམུལ་གྱིས་སར་བསྡད་ནས་
249



གཡུ་དྲུག་དཀར་དཔེ་ཚོགས།
ཆོས་འཛིན་ལ་ཞོ་དཀར་ཡོལ་གང་སྤྲད། མོའི་སྐགས་ཀྱི་བཞོ་གཟུང་དང་མགོ་ཡི་སྐྲ་རྒྱན།
མཁྲིག་མའི་གདུ་བུ་སོགས་ལ་ལུས་ཀྱི་འགུལ་སྐྱོད་དང་བསྟུན་ནས་སིང་སྒྲ་གྲགས་ཤིང་།
ཡུད་ཙམ་ནས་སྙན་པའི་སྐད་ཀྱིས་“ཞོ་འདི་དེ་རིང་ཕུ་བོས་རུ་ནང་ནས་འཁྱེར་ཡོང་བ་
ཡིན”ཟེར།
“ཐོག་ཁང་འདི་ཁྱོད་ཚང་གི་ཡིན་ནམ”ཆོས་འཛིན་གྱིས་དེ་ལྟར་དྲིས་ཤིང་ཡང“ཁྱོད་
ཚང་གི་ནང་མི་ཚང་མ་གང་ལ་བུད་སོང་ཞེས་དྲིས་པ་ན། དེ་ལ་ཆོས་དབྱིངས་སྒྲོལ་མས་
སྔར་བཞིན་འཛུམ་མདངས་འཕྱུར་བཞིན“ཚང་མ་རི་འགོར་རྩྭ་ས་བསྲུང་བར་བུད་སོང་།
དེང་སྐབས་འབུ་རྐོན་མང་པོ་ཞིག་གིས་ས་ཁྲལ་མི་སྤྲོད་པར་ལྐོག་ནས་རྐོ་བཞིན་ཡོད་པས།
ཚང་མ་རུ་ནང་ན་བསྡད་ཡོད”ཅེས་བཤད་ཅིང་། དེ་ནས་ཅི་ཡང་མི་བཤད་པར་ཐད་ཀར་
དུ་ཆོས་འཛིན་གྱི་གདོང་ལ་ཅེར་ནས་བསྡད་པས། ཆོས་འཛིན་གྱིས་མྱུར་དུ་མགོ་སྒུར་ནས་
ཞོ་འཐུང་མགོ་བརྩམས།
དྲུག་པ།
ཞོགས་པར། གཉིད་ལས་སད་དུས་ཉི་འོད་སྒེའུ་ཁུང་ལས་ཐད་ཀར་སྔས་འགོར་
འཕྲོས་འདུག ཆོས་འཛིན་མལ་ལས་ཡར་དགྱེ་སྐབས་རོགས་པ་གཉིས་ཀ་ཁོའི་ལོགས་
སུ་ལུས་པོ་གཞུ་ལྟར་འཁྱོག་པོར་ཉལ་འདུག་ཅིང་། ད་དུང་ཡང་སྡུར་བ་ཡང་མོ་རེ་འཐེན་
བཞིན་གཉིད་ཀྱི་ཞིང་ཁམས་སུ་འཁོར་བཞིན་པའི་སྒང་རེད། མདང་དགོང་། ཆོས་
དབྱིངས་སྒྲོལ་མ་སོང་རྗེས་ཆོས་འཛིན་གྱིས་ཁོ་གཉིས་ལ་སྒུག་བཞིན་རང་ཉིད་ཇི་ལྟར་
གཉིད་དུ་ཤོར་པ་ཡ་ང་མ་ཚོར།
བྱི་དོར་རྟེན་འབྲེལ་ཙམ་བྱས་རྗེས། ཁོ་གསུམ་པོས་ཞོགས་ཟས་ཀྱང་མ་ཟོས་པར་སོ་
250



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
སོའི་ས་ནས་ཐ་མག་རྐང་རེ་ལ་མེ་བསྒོས་ཏེ་བསྡད། ད་ནི་གྲོས་ཤིག་བྱ་བའི་དགོས་པ་འདུག
ཅིས་ཀྱང་གྲོས་ཤིག་བྱ་དགོས། ཁོ་ཚོས་དབྱར་རྩྭ་དགུན་འབུ་ཡང་བཙོངས་ཟིན་ལ། མ་རྩ་
ཡང་འདང་ངེས་ཤིག་བྱུང་། དེ་བས་ད་ནི་གྲོང་རྡལ་དེར་བསྡད་ནས་སྒོར་མོ་བརླག་དགོས་
དོན་མེད། ཁོ་ཚོ་ནི་སྒོར་མོ་འཚོལ་མཁན་ཡིན་པ་ལས་རློག་མཁན་མིན། དེར་བརྟེན། ཁོ་
ཚོའི་སེམས་སུ་ད་ནི་གར་འགྲོ་གར་འདུག་ལ་གྲོས་ཤིག་བྱ་དགོས་སྙམ་ཡོད། །
ཆོས་འཛིན་གྱིས་ཐག་ཅུང་རིང་ས་ཞིག་ཏུ་ཕྱིན་ཏེ་མུ་མཐུད་དུ་དབྱར་རྩྭ་དགུན་འབུ་
བརྐོ་བའི་གྲོས་འགོ་བཏོན་ལ། ད་དུང་ཆོས་དབྱིངས་སྒྲོལ་མར་ཞུ་བ་འདྲ་བྱས་ན། མོ་ཚང་
གི་རྩྭ་སར་ས་ཁྲལ་ཉུང་ཉུང་རེ་སྤྲད་ནས་འབུ་བརྐོས་ཆོག་ཅེས་བཤད་སྐབས། ཚེ་དཔག་
སྐྱབས་དང་འབྲུག་བྱམས་གཉིས་ནི་སད་ཀྱིས་བཅོམ་པའི་སྔོ་ཚོད་ཀྱི་ལོ་མ་དང་འདྲ་བར་
མགོ་བོ་དང་ཁར་སྨད་དེ་ཐ་མག་རྔུབ་པ་ལས་ཁ་གྲག་རྒྱུ་མ་བྱུང་། །
''ཅི་རེད་དམ། མི་འཐད་དམ།” ཆོས་འཛིན་གྱིས་ཐ་མག་གི་སྣེ་མོ་ས་ལ་འཕུར་བཞིན་
དེ་ལྟར་བཤད།
རོགས་པ་གཉིས་ལ་སྔར་བཞིན་ཁ་གྲག་རྒྱུ་མ་བྱུང་། ཁང་མིག་ཆུང་ཆུང་དེའི་མཁའ་
དབུགས་ཀྱི་ཁྲོད་དུ་རྡུལ་ཕྲན་གྱི་ཚོགས་ཀྱང་ཁུ་སིམ་མེར་ཉི་ཐིག་གི་ཀློང་ན་ལང་ལོང་
གཡོ་ཞིང་སྦྲང་ནག་རེ་གཉིས་ཀྱིས་བན་བུན་གྱི་སྐད་སྒྲ་སྒྲོག་བཞིན་ཡར་འཕུར་མར་
འཕུར་བྱེད་ཀྱིན་འདུག
“ཁྱོད་གཉིས་ལ་ཅི་བྱུང་ངམ།“ཆོས་འཛིན་གྱིས་སྨིན་མ་གཞོགས་གཅིག་ཏུ་བསྡུས་
ནས་བསྡད། །
"ང་ཚོ་ཕ་ཡུལ་ལ་འཁོར་ན་ཅི་འདྲ་འདུག”ཚེ་དཔག་སྐྱབས་ཀྱིས་མགོ་བོ་ཡར་དགྱེ་
ཙམ་བྱས་ཏེ་དེ་ལྟར་ལབ་པ་ན། སྦྲང་ནག་ཁ་ཤས་འདྲོགས་ཏེ་ཁོའི་ཐོག་ནས་བང་སེ་འཕུར་
སོང་།
251



གཡུ་དྲུག་དཀར་དཔེ་ཚོགས།
''དེ་རེད། དབྱར་རྩྭ་དགུན་འབུ་ཡང་བརྐོ་རྒྱུ་མེད་པས། ཉི་མ་གཏོང་བ་ལས་རང་
ཡུལ་ལ་སོང་ན་དགའ།” འབྲུག་བྱམས་ཀྱིས་ཀྱང་དེ་ལྟར་བཤད། དེ་ལ་ཚེ་དཔག་སྐྱབས་
ཀྱིས་ཡ་མཚར་བའི་ངང་ཁོ་ལ་བལྟས་འདུག་པ་མཐོང་བས་སླར་ཡང་མགོ་བོ་བསྒུར་ནས་
བསྡད།
“ཁྱོད་ཀྱིས་རྩྭ་འབུ་བཙོངས་པའི་སྒོར་མོ་རྣམས་མདང་དགོང་གང་ནས་བརླགས་
སོང་ངམ། ལྟས་ངན་ཁྱོད…….. ཚེ་དཔག་སྐྱབས་ཀྱིས་འབྲུག་བྱམས་ཀྱི་ཁུག་མའི་ནང་དུ་
ས་ཁྲལ་སྟེར་རྒྱུའི་མ་རྩ་ཡང་མི་འདང་བ་ཚོར་དུས། ཆོས་འཛིན་གྱིས་ཀྱང་དེ་དང་མཉམ་
དུ་ཚེ་དཔག་སྐྱབས་ཀྱི་ཁུག་མ་ཡང་ཕལ་ཆེར་སྟོང་བ་ཡིན་པ་ཤེས།
“འོ་ན་ཁྱོད་ཀྱིས་རང་གི་སྒོར་མོ་ང་ལ་སྟོན་དང་།”འབྲུག་བྱམས་ཀྱིས་ཅི་མི་སྙམ་པར་
ཚེ་དཔག་སྐྱབས་ལ་ལྡོག་འདྲི་བྱས།
'' ཁྱོད་ངའི་ཕ་ཡིན་ནམ་མ་ཡིན། ལྟས་ངན་ཁྱོད…."ཚེ་དཔག་སྐྱབས་ཁོང་ཁྲོ་
ལངས་ཏེ་ཁྱོད་ཚང་གི་མི་ཚང་མ་ཁ་སྟོང་མགོ་སྟོང་འབའ་ཞིག་རེད། ཁ་གསོ་རྒྱུ་དང་རྒྱབ་
འགེབ་རྒྱུ་ཡང་དཀའ་མོ་རེད”ཅེས་སྐད་མགོ་མཐོ་རུ་བཏང་ནས་བཤད།
"ཁ་རྒྱབ་མ་འདང་བར་ཁྱོད་ཚང་གིས་གསོས་ནས་བསྡད་ཡོད་དམ།”འབྲུག་བྱམས་
ཀྱང་ཁོང་ཁྲོ་ལངས་ནས་གདོང་བའང་དམར་པོར་གྱུར་པས། ཨ་ཞང་དང་མག་པ་གཉིས་ཀ་
ས་མཐའི་གྲོང་བརྡལ་དེའི་ཁང་མིག་ཅིག་གི་ནང་ནས་ལག་འཛིང་བྱུང་སོང་། གལ་སྲིད་
དེ་ལ་ཆོས་འཛིན་གྱིས་དུས་ཐོག་ཏུ་བར་བཤོལ་པ་མིན་ཚེ་ལྟད་མོ་སྒང་པ་བོད་ལ་གྲགས་
པ་ཞིག་འཇོག་ངེས་རེད། །
ལྷོད་ལ་ཅུང་བབ་རྗེས། ཆོས་འཛིན་གྱིས་སྒོར་མོ་ཇི་ལྟར་བརླགས་ཚུལ་དྲིས། ཚེ་
དཔག་སྐྱབས་ཀྱིས་མདང་དགོང་རང་གི་སེམས་པ་སྐྱིད་པོ་ཞིག་གཏན་ནས་མ་བྱུང་ལ། དེ་
ནས་སྒོར་མོ་བརླག་འདོད་འགོག་མེད་ཅིག་བྱུང་བས། རྒྱ་སྲང་ནས་མ་ཅང་རྒྱག་ས་ཞིག་ཏུ་
252



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བྲི
，
སྒོར་མོ་ཚང་མ་མ་རང་བརྒྱབ་ནས་ཚར་སོང་ཟེར་ ཁོས་སེམས་མི་སྐྱིད་པའི་རྒྱུ་མཚན་མ་
བཤད་ཀྱང་ཆོས་འཛིན་གྱི་སེམས་སུ་རྒྱུ་མཚན་གསལ་བོར་ཤེས་ཡོད།
འབྲུག་བྱམས་ཀྱིས་ཅི་ཡང་མི་ཟེར། །
དེར་ཚེ་དཔག་སྐྱབས་ཀྱིས”དེ་ཚང་གི་མི་ཚང་མ་གཅིག་འདྲ་རེད། སྒོར་མོ་ཚང་མ་
སྨད་འཚོང་མར་སྤྲད་པ་རེད། ཕེ།”ཞེས་མཆིལ་མ་ཞིག་སར་འཕངས་པ་ན། ཁོ་གཉིས་ཡང་
བསྐྱར་ཕན་ཚུན་གྱི་སྐྲ་ནང་ལ་འཐམས་སོང་། ཆོས་འཛིན་ལ་ཡང་ཁོང་ཁྲོ་གློ་བུར་བ་ཞིག་
ལངས་ཤིང་། ཁོས་དེ་གཉིས་ཀ་ཤུགས་ཆེན་པོས་སོ་སོར་བཀར་རྗེས་སྐད་གདངས་ཆེན་པོས་
“ཁྱོད་གཉིས་ངོ་མི་ཚའམ། ངོ་མི་ཚ་ན་ང་ངོ་ཚ་བར་འདུག ང་ཚོས་འདིར་ཅི་བྱེད་བཞིན་
ཡོད་དམ། ཨ།”ཞེས་འུར་ལྟ་བུ་ཞིག་བརྒྱབ་བྱུང་ལ། ཁ་ནས་མཆེད་ཡོང་བའི་མཆིལ་མ་
ཡང་ཚེ་དཔག་སྐྱབས་དང་འབྲུག་བྱམས་གཉིས་ཀྱི་གདོང་ལ་རེས་མོས་ཀྱིས་ཟགས་སོང་།
དེ་ནས“ཁྱོད་གཉིས་འདི་ལྟར་ལག་སྟོང་མཆན་ལ་བཙིར་ཏེ་ཁྱིམ་ལ་ལོག་ཚེ་ནང་ན་ཟླའི་
སྟུན་ནས་ངོ་མི་ཚའམ། ཕ་མ་གཉེན་ཉེ་ཚོར་ཇི་ལྟར་བཤད་དམ། ང་ཚོ་བསམ་མེད་བྱིས་
པ་ནི་མ་རེད། ཨ། ད་ཅི་བྱེད་དམ། ཤོད་ཡ” ཟེར། བཤད་ཀྱིན་བཤད་ཀྱིན་ཆོས་འཛིན་
རང་ཉིད་ཀྱིས་ཀྱང་མུ་མཐུད་དུ་ཅི་ཡང་བཤད་མ་ཐུབ། ཁོར་སྐྱོ་སྣང་བཟོད་མེད་ཅིག་སྐྱེས་
བྱུང་བས་སྨིན་མ་བསྡུས་ཏེ་བསྡད། ཁོས་གནས་ལུགས་མང་པོ་ཞིག་བཤད་མི་ཤེས། ཡིན་
ནའང་། ཟླ་བ་གཅིག་ལ་རི་མགོ་ནས་བསྡད་པའི་སྐྱིད་སྡུག་ཤེས་ཤིང་། ཐག་རིང་གི་ལུང་
ཁོག་དེ་རུ་དབུལ་ཕོངས་ཀྱིས་འཚོ་བའི་ཁྱིམ་ཚང་དེ་ཚོའི་སྐྱིད་སྡུག་ཤེས། ཤེས་བཞིན་དུ་
ཚེ་དཔག་སྐྱབས་དང་འབྲུག་བྱམས་གཉིས་ཀྱིས་སྒོར་མོ་ཆུ་ལ་བསྐུར་པ་ནི་ཅི་འདྲའི་ཡིད་
སྐྱོ་བ་ཞིག་རེད་ཨང་།
དེ་ལྟར་བྱས་འགྲོ་བ་སྔ་མོ་ནས་ཤེས་ཚེ། ཁོ་ཚོས་ས་མཐའི་སྡུག་འདི་ཅི་ལ་མྱོང་དགོས་
སམ། ད་ནི་འབྲོག་པར་ས་ཁྲལ་ཡང་སྟེར་རྒྱུ་མེད་པས་དབྱར་རྩྭ་དགུན་འབུ་ཇི་ལྟར་བརྐོ་
253



གཡུ་དྲུག་དཀར་དཔེ་ཚོགས།
རུ་འགྲོ་ཨང་། རོགས་པ་གཉིས་ཀ་ཡང་རྐྱལ་བའི་དབུགས་ཤོར་པ་ལྟར་ལྷོད་སེ་བུད་སོང་།
ཁོ་ཚོས་རང་རང་ས་ནས་ཐ་མག་རྐང་རེ་ལ་མེ་བསྒོས་ཏེ་བརྔུབས་པས་ཁང་མིག་ཧྲིལ་བོར་
དུ་ཞག་གིས་ཁེངས་སོང་།
སྐབས་དེར། ཆོས་དབྱིངས་སྒྲོལ་མས་སྒོ་ཕྱེ་ནས་ནང་ལ་ཡོང་། མོས་དུ་སྨུག་གི་ཁྲོད་
ནས་ཆོས་འཛིན་ལ་མིག་ཟིམ་ཟིམ་གྱིས་ལྟ་བཞིན་མོ་དེ་རིང་འབྲོག་སའི་རུ་ནང་ལ་འགྲོ་
རྒྱུ་ཡིན་པས། གལ་ཏེ་ཁྱོད་ཚོས་འབུ་བརྐོ་འདོད་ན་དེར་ཁྲིད་ན་ཆོག ས་ཁྲལ་ཉུང་ཙམ་
ལས་མི་ལེན་ཞེས་བཤད། །
ཡིན་ན་ཡང་། ཁོ་ཚོ་དབུགས་རྨེག་མེར་སྡོད་པ་ལས་ཅི་ཡང་ཟེར་རྒྱུ་མ་བྱུང་། ཆོས་
དབྱིངས་སྒྲོལ་མས“ཁྱོད་ཚོས་སྨྱུང་གནས་སྲུང་བཞིན་ཡོད་དམ། ཁ་ཡང་མི་གྲག།”ཅེས་
ཟེར་བཞིན་ཡུད་ཙམ་བསྡད་ཅིང་། དེ་ནས་ཁ་ཕྱིར་འཁོར་ཏེ'སྒོར་འགྲོ་དུས་སྒོ་ཟྭ་རྒྱག་རྒྱུ་
མ་བརྗེད་ཨང”ཞེས་སྨྲས་འཕྲལ་དེའི་མུར་སྒོར་བུད་སོང་།
བདུན་པ།
ཕྱི་དྲོར། ཁོ་ཚོ་ལམ་དུ་ཆས། གྲོང་རྡལ་གྱི་སྲང་ལམ་དུ་མི་རྣམས་ཟིང་ཟིང་ལོང་ལོང་
བྱེད་པ་དང༌། ལམ་འགྲམ་གྱི་ཚོང་ཁང་དག་ལས་བོད་ཀྱི་རྡུང་ལེན་དང་དམངས་གླུ་སོགས་
ཀྱི་དབྱངས་རྟ་མཆེད་ཡོང་། ཟ་ཁང་ཞིག་གི་སྒོ་ཁ་བརྒྱུད་ནས་འགྲོ་དུས་མཁའ་དབུགས་
ཁྲོད་དུ་གཡོས་སྦྱོར་བྱེད་པའི་དྲི་མ་ཞིམ་པོ་ཞིག་འཐུལ་ཡོང་བས་དབང་མེད་དུ་མཆིལ་མ་
རེ་མིད་དགོས་པ་ཞིག་བྱུང་།
ཁོ་ཚོ་གྲོང་རྡལ་གྱི་སྲང་ལམ་བརྒྱུད་དེ་སྟོད་ལ་འཐེན་པའི་ལམ་དུ་ཞུགས། ཐེངས་
དེར་ཆོས་འཛིན་གྱི་ཁུག་མའི་ནང་དུ་སྒོར་ཉིས་བརྒྱ་ལྷག་ཡོད་པ་མ་གཏོགས་ཁོ་ཚོར་
254



ལྷ་བྱམས་རྒྱལ་ཀྱེ་སྒྲུང་འབྲིང་ཕྱོགས་བསྒྲིགས།
བྱ
6.
འབྲོག་པར་སྤྲད་རྒྱུའི་ས་ཁྲལ་སྐར་གང་ཡང་མེད། ཁོ་ཚོས་ཅ་དངོས་རྣམས་ཆོས་དབྱིངས་
སྒྲོལ་མའི་ཁང་མིག་ནང་དུ་བསྐྱུར་རྗེས་ཕྱི་སྒོར་ཟྭ་བརྒྱབ་ནས་ལམ་ལ་ཆས། དོན་དམ་དུ།
ཐེངས་འདིར་ཁོ་ཚོས་འབྲོག་པར་ས་ཁྲལ་སྤྲོད་རྩིས་མེད། ཡིན་ནའང་། ཁོ་ཚོ་དེ་ལྟར་སྐར་
གང་གི་ཡོང་སྒོ་ཡང་མེད་པར་ཁྱིམ་དུ་ལོག་འདོད་མེད་པ་དང་། བྱེས་ནས་ཟླ་གཅིག་ལྷག་
ལ་བསྡད་པས། མ་མཐའ་ཡང་ཁོ་ཚོས་ཉིན་དེར་གསར་བུ་དེ་ཚོར་རྫུན་ལབ་པ་བཞིན་མི་
རེས་སྒོར་མོ་སྟོང་གཅིག་རེ་རྙེད་དགོས། སྔ་དྲོར་ཁ་འཛིང་དང་ལག་འཛིང་ཐེངས་གཅིག་
བྱས་རྗེས། ཁོ་ཚོ་ལྷོད་ལ་བབ་ཅིང་དེ་ནས་ཅི་དགའ་ཅི་དྲག་གིས་གྲོས་མང་པོ་ཞིག་བྱས་
ཀྱང་། ཁུག་མའི་ནང་ན་དངུལ་མེད་ན་ས་མཐའ་ནས་སྒོར་མོ་འཚོལ་ཐབས་མེད་པ་རྟོགས་
བྱུང་། དེ་བས། མཇུག་མཐར་ཁོ་ཚོས་རྒྱང་ཐག་རིང་སའི་འབྲོག་ཁུལ་ཞིག་ལ་སོང་ནས་
འབྲོག་པས་མི་མཐོང་བར་བྱས་ཏེ་དབྱར་རྩྭ་དགུན་འབུ་བརྐོ་རྒྱུར་ཐག་བཅད། ཚོས་འཛིན་
ལ་མཚོན་ན་འབྲོག་པར་ས་ཁྲལ་སྤྲད་རྒྱུ་ཡོད་ཀྱང་། འགྲོ་རོགས་གཉིས་ཀ་ཡིད་ཆད་ནས་
ཁྱིམ་ལ་མི་ལྡོག་པའི་ཆེད་དུ་ཁོ་གཉིས་ཀྱི་འདོད་བློ་དང་བསྟུན་ཏེ་འགྲོ་རྒྱུ་བྱས།
གནམ་སྔོན་པོ་འདི་ལྟར་ཡངས་ཤིང༌། འབྲོག་རྩྭ་ཐང་འདི་ལྟར་ཆེ་བས། མི་ནི་ཅི་
འདྲའི་ཆུང་ཨང་། དེ་བས་འབྲོག་པ་ཚོས་ཁོ་ཚོ་མཐོང་སྲིད་དམ།
ཕྱི་དྲོ་ཞིག་གི་རིང་ལ་ཁོ་ཚོ རྐང་ཐང་ལ་སོང་། ཁོ་ཚོས་ལམ་དུ་སྲིད་གཞུང་གིས་
བཙུགས་པའི་ཞིབ་བཤེར་ས་ཚིགས་མང་པོ་ཞིག་རྒྱང་བསྐོར་བྱས་ནས་ཕྱིན་ཅིང་། མུན་
རུབ་ནས་རྒྱང་མིག་ཆད་པའི་བར་དུ་བསྐྱོད། ཁོ་ཚོའི་ཡིད་དུ་མུན་ཞེས་པ་ཞིག་རུབ་རྒྱུ་
མེད་ན་ཨང་སྙམ་ཡང་། ས་ཆེན་གྱི་རྣམ་པ་ཡོད་དགུ་རིམ་གྱིས་མོག་པོར་གྱུར་ཅིང་སྐར་
མའི་ཚོགས་འཚང་ཁ་ཤིག་ཤིག་གིས་མཐིང་ནག་གི་བར་སྣང་དུ་འཚེར་བར་བྱེད། སྐར་
འོད་ལ་བརྟེན་ནས་ཁོ་ཚོ་མུ་མཐུད་དུ་བསྐྱོད། མ་གཞིར་མཚན་སྐྱོད་བྱས་ན་ཐག་ཉེ་རིང་
གི་འབྲོག་པའི་སོ་ལྟ་ལ་འབོལ་ཐུབ་པས། ཁོ་ཚོས་གོ་སྐབས་དེ་བཟུང་ནས་མདུན་བསྐྱོད་
255



གཡུ་དྲུག་དཀར་དཔེ་ཚོགས།
གར་བ།
B
བྱས། ས་མཐོའི་ཀྱི་བསེར་ཐང་གཤོང་དུ་ཐོགས་མེད་དུ་ལྡང་ཡོང་། དེ་དང་བསྟུན་ནས་ཁོ་
ཚོར་ལྟོགས་སྐོམ་གྱི་ཚོར་བ་དང་ཐང་ཆད་པའི་སྣང་བ་ཡང་འགོག་མེད་ཅིག་སྐྱེས།
མཚན་གྱི་ཆུ་ཚོད་བཅུ་པ་ཡས་མས་ཤིག་ལ། ཁོ་ཚོས་གཞི་ནས་འགྲོ་མཚམས་བཞག་
སྟེ་རླུང་མི་ལྡང་བའི་བྲག་སྐྱིབས་འོག་ཏུ་ལུས་ཀུམ་ཀུམ་བྱས་ཏེ་གྲོང་རྡལ་ནས་ཉོས་ཡོང་
བའི་བག་ལེབ་སྐམ་ཟ་བྱེད་བཞིན་བསྡད། ད་ལྟ་ཁོ་ཚོའི་བར་དུ་སེམས་མི་སྐྱིད་པའི་ཚོར་
བ་ཅི་ཡང་མི་འདུག མཐོ་སྒང་གི་དབྱར་ཁའི་མཚན་མོ་སྟོན་མཇུག་གི་ནམ་ཟླ་བཞིན་
འཁྱག འཁྱག་སིབ་སིབ་ཀྱི་རླུང་གིས་ཁོ་ཚོའི་ཕྱི་གོས་ནང་གོས་ཡོངས་སུ་བརྟོལ་ཏེ་ལུས་
ཀྱི་དྲོད་ཚད་རིམ་གྱིས་བཅོམ་པ་ན། འབྲུག་བྱམས་ཐོག་མར་གྲང་འདར་བྱུང་ལ། དེ་ནས་
ཆོས་འཛིན་དང་ཚེ་དཔག་སྐྱབས་གཉིས་ལའང་གྲང་ཤུམ་བྱུང་། །
ཉིན་གཉིས་པར། འབྲོག་པ་སྐོར་ཞིག་གློ་བུར་དུ་མིག་མདུན་ནས་མངོན་ཡོང་དུས།
ཐག་ཉེ་སའི་རྩྭ་གསེབ་ནས་གོང་མ་སྲེག་ཅིག་གིས་གཤོག་རྡེབ་བྱེད་ཅིང་ཀྱུར་ཀྱུར་ཀྲོག་
ཀྲོག་གི་སྒྲ་སྒྲོག་བཞིན་འཕུར་སོང་། སྔ་དྲོའི་ཉི་འོད་ཀྱི་ནང་དུ་རྩི་ཤིང་དང་མེ་ཏོག་གི་མགོ་
ལྕོག་རླུང་བུ་འཇམ་པོ་ཞིག་གིས་སྒུལ་བཞིན་འདུག ཁོ་ཚོས་མི་དེ་ཚོ་དུས་ནམ་ཞིག་ལ་ཉེ་
སར་སླེབས་པ་མ་ཤེས། གོམ་སྒྲ་ཐོས་ནས་མགོ་བོ་ཡར་བཀྱགས་དུས་མི་བཞི་ལྔ་ཞིག་གིས་
ཁོ་ཚོའི་མཐའ་བསྐོར་ནས་འདུག་པས། འབྲོ་ཟེར་ཀྱང་ཐར་བའི་ས་ཞིག་གང་ན་ཡོད།
ལན་པ་ནི་ཁོ་ཚོ་རང་ཉིད་ལན་པ་རེད། ས་དེར་དབྱར་རྩྭ་དགུན་འབུ་མོད་པོ་བརྐོ་རྒྱུ་
ཡོད་པས། ཁོ་ཚོས་རིམ་གྱིས་འབྲོག་པར་ས་ཁྲལ་མ་སྤྲད་པར་ཡོང་བ་རྨང་ནས་བརྗེད་ཅིང་།
རྣམ་ཤེས་ཚང་མ་རྩྭ་གསེང་ལ་བསྒྲིམས་ནས་བསྡད།
མི་དེ་དག་གི་གཟུགས་སྟོབས་ཁོ་ཚོ་ལས་ཆེ་ཞིང་ཤ་མདངས་ཡང་ཁོ་ཚོ་ལས་ནག རེ་
རེས་བོད་ལྭར་སྐེ་རགས་ལྷ་གེ་ལྷ་གེར་བཅིངས་པ་འི་བར་དུ་གྲི་རིང་བོ་རེ་དྲངས་འདུག་
པས། མཐོང་མ་ཐག་གནའ་བོའི་གཡུལ་དུ་ཆས་ང་འི་དམག་མི་རེ་རེ་དང་མཚུངས། དེ་ལ་
256



(
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས་
བྱེ
གསར་བུ་ཅུང་གཟུགས་ཐུང་ཞིག་གིས“རྒྱ་མ་རེད། པལ་ཆེར་རོང་བ་འགའ་ཡིན་པ་འདྲ།
ཨ་རྒྱའི་ཤ རོང་རྒན་འདི་ཚོ་སྤོབས་པ་ཆེ་བ་ལ”ཞེས་ཁོ་ཚོར་ཞིབ་ལྟ་བྱེད་བཞིན་དེ་ལྟར་
ལབ་ཅིང་། དེའི་བཟོ་ལྟ་ནི་གནའ་རྫས་ཁ་ཤས་ལ་ཞིབ་འཇུག་བྱེད་པ་དང་མཚུངས།
''ཨ་རོགས་ཚོ། ཁྱོད་ཚོ་རོང་རྒན་ཚོའི་སིལ་ར་ནས་སིལ་ཏོག་རང་དགར་བཏོགས་ན་
ཆོག་གམ། ཨ་རྒྱའི་ཤ ཆད་པར་སྒོར་མོ་ཁྱེར་མི་ཡོང་ཚེ། ཁྱོད་ཚོའི་མགོ་ཁྲག་ལུས་ལ་མ་
བླུགས་ན། ང་བུ་མིན།”གསར་བུ་གདོང་ན་རྨ་ཤུལ་ཆེན་པོ་ཡོད་པ་ཞིག་གིས་བོད་ལྭའི་ཕུ་
ཐུང་ཡར་རྗེ་བཞིན་ངར་ངར་གྱིས་ཚུར་ཤོར་ཡོང་།
ཆོས་འཛིན་དང་ཁོ་ཚོ་ཧོན་ཐོར་ནས་ཡུད་ཙམ་ལ་ཅི་བྱེད་དགོས་པའང་མི་ཤེས་པར་
གྱུར། དེ་ནས་འབྲོག་པ་ཚོས་ཁོ་ཚོའི་ལག་གི་དབྱར་རྩྭ་དགུན་འབུའི་ཁུག་མ་དང་ཏོག་ཙེ་
ཕར་ཕྲོགས་ཤིང་། ས་ཁྲལ་ཁྱེར་ཤོག་ཅེས་ཕུལ་རྒྱག་གིས་ཕར་འདེད་ཚུར་འདེད་བྱས།
''ཨ་ཁུ་འབྲོག་པ་ལེ་ལེ། ང་ཚོ་ཚང་མ་བོད་རེད། བོད་སེམས་བོད་རེད། ད་ཐེངས་
འབྲུག་བྱམས་ཀྱིས་སྐབས་ཤིག་ལ་ཁོ་ཚོར་དེ་ལྟར་ཞུ་བ་བྱེད་དུས། གསར་བུ་གདོང་ན་རྨ་
ཤུལ་ཆེན་པོ་ཡོད་པ་དེས་ཁུ་ཚུར་ཕྱར་ནས་ཁོའི་ཁ་ནང་ལ་ཆོལ་སྒྲ་གྲག་པ་ཞིག་བརྒྱབ་པ་
ན། དེ་མ་ཐག་འབྲུག་བྱམས་ཀྱི་ཁ་སྣ་དམར་ཙ་རེར་ཁྲག་ཞམ་མེར་བབས་ནས་གཡོགས་
སོང་། དེ་ནས་ད་དུང་ངར་ངར་རྫིག་རྫིག་གིས“མི་ཆུང་ཁ་བདེ་ཁྱོད་ཁ་རོག་སྡོད། ཁྱོད་བོད་
ཡིན་ན་ངའི་ཨ་པ་རེད་འདོད་དམ། ཨ། བོད་ཡིན་ན་ཅི་རེད་དམ”ཞེས་བརྗོད་པ་ན་གན་
གྱི་དར་མ་ཞིག་གིས་བཀག་ནས "ལག་མ་འགུལ། ལག་མ་འགུལ” ཞེས་བར་བཤོལ་བཞིན
'སྒོར་མོ་ཁྱེར་ཤོག"ཅེས་སྐད་མཐོན་པོས་བཤད།
དེར་ཆོས་འཛིན་གྱིས་འབྲུག་བྱམས་ལ་ཁྲག་གཅོད་རོགས་བྱེད་དགོས་བསམ་ནས་
པར་ཕྱིན་པ་ན། གསར་བུ་གདོང་ན་རྨ་ཤུལ་ཆེན་པོ་ཡོད་པ་དེས་ཁོའི་སྐྲ་འཇུས་ཏེ་མགོ་
བཙན་གྱིས་མར་གནོན་རྩིས་བྱས་ཀྱང་། ཐུགས་ཀྱིས་མ་འདང་བས་ངོ་ཚ་དང་ཁོང་ཁྲོའི་
257



གཡུ་དྲུག་དཀར་དཔེ་ཚོགས།
ངང་ལག་པ་ཀློད་དེ་རུམ་ནས་མགོ་སྐོར་ཞིག་བླངས་ཏེ་གཞུ་བསམས་ཀྱང་ཆོས་འཛིན་
མྱུར་དུ་བྱོལ་པས་ཁེལ་མ་བྱུང་། དེ་དང་མཉམ་དུ་ཆོས་འཛིན་གྱིས་ཁུ་ཚུར་གཅིག་
གཡུགས་པ་ན་ཏག་ཏག་ལ་ཕ་རོལ་པོའི་གདོང་ལ་ཁེལ་པས། དེའང་འབྲུག་བྱམས་ལྟར་
ལམ་སེང་ཁ་སྣ་ཁྲག་གིས་ཁྱབ་བྱུང་།
སྐབས་དེར། འབྲོག་པ་གཞན་ཞིག་གིས་ཆོས་འཛིན་གྱི་ལྟག་རྒྱབ་ནས་ཁོའི་མགོར་
གཏད་ནས་མགོ་སྐོར་ཞིག་གིས་གཞུས་པ་ན། ཆོས་འཛིན་གྱི་མིག་ལམ་དུ་མེ་སྟག་ལྟ་བུ་
ཞིག་འཚུབ་ཅིང་དེ་ནས་ས་གཡོ་བ་ལྟ་བུའི་ཉམས་སྣང་བྱུང་བ་དང་མཉམ་དུ་ཨེན་ཙམ་
མིན་ཚེ་ས་རུ་འགྱེལ་སོང་། འོན་ཀྱང་ཁོ་ཨུ་ཚུགས་ཀྱིས་འགྲེང་སྟེ་ཁ་ཕྱིར་འཁོར་བ་ན་
མཇིང་བ་ནས་གོང་བ་ནང་ཧྲིལ་བོ་འཁྱག་སིབ་སིབ་ཏུ་ཆུ་འཁྱག་སིམས་པ་ལྟ་བུའི་སྣང་
བ་བྱུང་། དེ་ནི་ཁྲག་རེད། འབྲོག་པ་ཚོས་མགོ་ན་ཁྲག་བཞུར་བཞིན་པའི་ཆོས་འཛིན་
གྱི་མཐའ་ནས་བསྐོར་བྱུང་། འབྲུག་བྱམས་དང་ཚེ་དཔག་སྐྱབས་གཉིས་ཉེ་འགྲམ་དེ་ན་
ལངས་ཡོད་ཀྱང་ཅི་བྱ་གཏོལ་མེད་དུ་ལུས།
， དར་མ་དེས་ཨ་རྒྱའི་ཤ བུ་ངར་ཞིག་རེད། ཚང་མས་གཅར་རྡུང་མ་བྱེད”ཅེས་འཆད་
བཞིན་འབྲོག་པ་གཞན་བཞི་བོ་ཕྱིར་འདེད་ཙམ་བྱས་རྗེས”སྔོགས”ཅེས་ལག་བརྡ་ཞིག་
བྱས་པ་ལ། དེ་ཚོས་ལག་རུབ་ཀྱིས་ཆོས་འཛིན་གྱི་སྟོད་གོས་ཀྱི་ཁུག་མ་ཡོད་ཚད་བསྔོགས་
ཤིང་། སྒོར་རྡོག་ཉིས་བརྒྱ་བོ་དེ་མ་ཐག་རྙེད་ཅིང་ཕྲོགས་ནས་ཁྱེར་སོང་། །
དེར་མཐུད་ནས་འབྲོག་པ་ཚོས་ཁོ་གསུམ་པོར་པར་འདེད་ཚུར་འདེད་བྱེད་བཞིན་
གཤོང་ཁུད་ཅིག་བརྒྱུད་ཅིང་། རི་ཞིག་གི་གདོང་ཁ་བརྒལ་རྗེས་འབྲོག་སྦྲ་སྨུག་པོ་དོམ་
ནག་འགྱིང་འདྲ་ཞིག་གི་འདབས་ལ་སླེབས། དེ་ནི་ས་མཚམས་ཤིག་ཡིན་པ་འདྲ་སྟེ། ཁོ་
ཚོས་གོམ་པ་སྤོ་མཚམས་བཞག་ཅིང་དར་མ་དེས“ད་ཁྱོད་ཚོ་སོང༌། གཞུག་ནས་ས་འདིའི་
ཚུན་ཆུད་ལ་གོམ་པ་གང་སྤོས་དང་། ངས་ཁྱོད་ཚོའི་རྐང་བརྡུང་ཁོ་ཐག་ཡིན”ཞེས་སྦྲ་ནག་
258



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ང
དེའི་རྒྱབ་ཕྱོགས་སྟོན་བཞིན་དེ་ལྟར་ཟེར། །
སྐབས་དེར་སྦྲ་སྒོ་བཀྱགས་ནས་བུ་མོ་ཞིག་ཐོན་ཡོང་། ཆོས་འཛིན་གྱིས་མོ་མཐོང་
མ་ཐག་འཁྲུལ་སྣང་ཨེ་ཡིན་ནམ་སྙམ་བྱུང་བ་དང༌། བུ་མོ་དེས་ཀྱང་མིག་གོར་གོར་ཞིག་
གདངས་ནས་ཧ་ལས་པའི་ངང་ཁོ་ཚོར་བལྟས་ཏེ་ཅི་ཡང་ཟེར་རྒྱུ་མ་བྱུང་། །
མོ་གློ་བུར་དུ་གཉིད་ལས་སད་པ་བཞིན་ཕུ་བོ་ལགས། མི་འདི་ཚོ་ངའི་ངོ་ཤེས་རེད་ཡ་
ཟེར། བུ་མོ་དེ་ནི་ཆོས་དབྱིངས་སྒྲོལ་མ་རེད། །
“མི་འདི་ཚོས་འུ་ཚང་གི་གྲོང་རྡལ་གྱི་ཁང་པ་གླས་མྱོང་། །
ཆོས་དབྱིངས་སྒྲོལ་མས་འབྲོག་པ་དར་མ་དེར་ཕྱོགས་ནས་དེ་ལྟར་ལབ་རྗེས་ཡང་ཁྱོད་
ཚོ…."ཞེས་ཆོས་འཛིན་ལ་ལྟ་བཞིན་ཅི་ཡིན་ཆ་མ་འཚལ་བར་དེ་ལྟར་དྲིས།
“འོ། དེ་འདྲ་རེད་དམ།”དར་མ་དེས་ཆོས་དབྱིངས་སྒྲོལ་མ་ལ“རོང་བ་འདི་ཚོ་ངོ་མ་
སྤོབས་པ་ཆེ་ཡི ”ཞེས་བཤད་ཅིང་། དེ་ནས་”ཁྱོད་ཚོ་ད་གང་ལ་འགྲོ་དགོས་ན་དེར་སོང་
ཞེས་སྨྲས་རྗེས་སྦྲ་ནང་དུ་བུད་སོང་།
ཆོས་དབྱིངས་སྒྲོལ་མས་བལ་དང་འབར་ཞུན་ཁྱེར་ཡོང་སྟེ་ཆོས་འཛིན་གྱི་མགོའི་
རྨ་ཁར་གཞོབ་སྲེག་བྱས་ཏེ་རྨ་ཁ་གླན། མོས་རང་གི་ཕུ་བོར་ལེ་བདའ་བྱེད་ཞོར་དུ་ཆོས་
འཛིན་ལ“ཁྱོད་ཚོའི་སྤོབས་པ་ངོ་མ་ཆེ་ཡི། ས་ཁྲལ་མི་སྤྲོད་པར་དབྱར་རྩྭ་བརྐོ་ས་ཞིག་
གང་ན་ཡོད”ཟེར། །
ཆོས་འཛིན་གྱིས་ཁོ་མོར་ལན་ཅི་ཞིག་གདབ་དགོས་པའང་མི་ཤེས་པར་གྱུར་པས།
དོགས་མི་བདེ་བར་བསྡད། ཆོས་དབྱིངས་སྒྲོལ་མས་ལྡེ་མིག་ཅིག་ཆོས་འཛིན་ལ་སྤྲོད་བཞིན
ཁྱོད་ཚོ་གྲོང་རྡལ་དུ་འགྲོ་ན་འདི་ཁང་བའི་སྒོ་ཡི་ལྡེ་མིག་ཡིན། ང་འཕྱི་ཙམ་ནས་གྲོང་རྡལ་
དུ་ཐོན་ངེསཟེར་བ་དང་། དེ་ནས་ཆོས་འཛིན་སོགས་ལ་བལྟས་ཏེ་གད་མོ་དགོད་བཞིན་ཁྱོད་
ཚོ་གློག་བརྙན་ནང་གི་ཕ་རོལ་འགྲན་ཟླས་བཏུལ་པའི་དམག་དང་མཚུངས" ཟེར།
259



གཡུ་དྲུག་དཀར་དཔེ་ཚོགས།
བརྒྱད་པ།
ཆོས་དབྱིངས་སྒྲོལ་མས་ཀུ་རེས་དེ་ལྟར་བརྩེས་མོད། ཁོ་ཚོར་དགོད་རྒྱུ་ཞིག་ག་ལ་ཡོང་།
ད་ལྟ། ཁོ་ཚོ་དངོས་གནས་སྤ་གོང་བའི་དམག་ཁ་ཤས་དང་མཚུངས་ཏེ། ཡར་སྔོན་ཏག་ཏག་
ལ་ཡོད་པའི་བློ་སྤོབས་དང་དགའ་སྤྲོ་ཚང་མ་རླུང་གིས་ཁུར་ཚར་འདུག
མཐོན་པོ་གནམ་འདི་དེ་ལྟར་སྟོང་སིང་སིང་། དམའ་མོ་ས་འདི་དེ་ལྟར་སྟོང་ལྷང་ལྷང་།
གནམ་ས་གཉིས་ཀྱི་བར་དུ་ཁོ་ཚོའི་སེམས་པ་སྐྱོ་ལྷང་ལྷང་། ད་ལྟ་ཁོ་ཚོས་མི་ཚེའི་དགའ་
སྐྱོ་དང་འཚོ་བའི་ཆགས་སྡང་ལ་ངེས་ཤེས་གཞན་ཞིག་རྙེད། ཁོ་ཚོར་ཅི་ཡང་མེད། ཐ་ན་
ཟས་ཐུན་གཅིག་ཟ་བྱེད་ཀྱི་སྒོར་མོ་ཡང་མེད། ཅི་ཡང་མེད་དུས། ཁོ་ཚོ་གྲོང་བརྡལ་གྱི་
ཕྱོགས་སུ་སྐྱིད་ལུག་གིས་བསྐྱོད། །
གྲོང་རྡལ་དུ་འབྱོར་དུས། ས་ཡང་རུབ་ལ་ཉེ། སྲང་མགོ་ནས་ཁོ་ཚེ་ཨ་ཁུ་གཡང་
བྱམས་དང་གསར་བུ་གཞན་གསུམ་པོར་ཕྲད། དེ་ཚོ་ཡང་ཕམ་དམག་ཁ་ཅིག་དང་
མཚུངས་པར་ངོ་མདོག་ཤོར་ནས་འདུག་པ་དང་། སྒེར་གཉེར་གྱི་སྨན་ཁང་ཞིག་གི་སྒོ་ཐེམ་
དུ་བསྡད་དེ་སྐད་ཆ་མེད་པར་ལུས་འདུག ཆོས་འཛིན་སོགས་མཐོང་རྗེས་གསར་བུ་གསུམ་
པོ་ཡར་ལངས་ནས་ལག་བརྡ་བྱེད་ཅིང་། ཨ་ཁུ་གཡང་བྱམས་ནི་ཧ་ཅང་ཉམས་ཞན་ངང་
ཁ་མལ་ནས་འགུལ་ཙམ་ལས་མི་བྱེད། གན་དུ་འབྱོར་ཏེ་ཕན་ཚུན་ལ་སྐད་ཆ་བཤད་དུས།
གཞི་ནས་ཨ་ཁུ་གཡང་བྱམས་ལ་གློ་ནད་ལྕི་མོ་ཞིག་བྱུང་བས་གྲོང་རྡལ་དུ་སྨན་བཅོས་བྱ་
རུ་ཡོང་བ་ཤེས་ཤིང་། ད་ལྟ་སྔོན་གྱི་མགོ་བདག་ཚང་ན་རྒྱ་རིགས་བཟའ་ཟླ་དེ་གཉིས་མ་
གཏོགས་འབུ་རྐོན་མི་འདུག་ཟེར།
"ཁྱོད་ཚོས་ཉིན་འདི་འགར་ངའི་བུ་རིན་ཆེན་མཐོང་མ་བྱུང་ངམ།” ཨ་ཁུ་གཡང་
བྱམས་ཀྱིས་དེ་ལྟར་དྲིས་ཀྱང་སྐད་ཀྱི་གདངས་ཤིན་ཏུ་དམའ་སྟེ་བཤད་མ་ཐག་ལུ་རྒྱུ་མང་
260



ལྷ་བྱམས་རྒྱ༌་ གྱི་སྒྲུང་འབྲིང་ཕྱོགས་བསྒྲིགས་
བོ་ཞིག་བྱུང་སོང་། ཆོས་འཛིན་སོགས་མྱུར་དུ་དེ་ཚོ་དང་གྱེས་ནས་ཕྱིན། གལ་ཏེ་འདུག་
ཡུན་རིང་ན་འབྲུག་བྱམས་ཀྱི་གདོང་ལས་ཁོ་ཚོར་གནས་ཚུལ་ཅི་བྱུང་རྟོགས་ཚེ་ཅི་བྱ་
སྙམ། འབྲུག་བྱམས་ཀྱི་ཁ་སྣའི་སྐྲངས་ད་དུང་ཞུད་མི་འདུག
''ཨ་ཁུ་གཡང་བྱམས་ངོ་མ་སྙིང་རེ་རྗེ།” ཆོས་འཛིན་འགྲོ་ཞོར་དུ་སེམས་སྡུག་ངང་དེ་
ལྟར་བཤད་པ་ན། འབྲུག་བྱམས་ཀྱིས”ཧིན། འོ་ན་ང་ཚོར་སུ་ཡིས་སྙིང་རྗེ་འམ”ཞེས་རང་
གི་ཁ་སྣར་རེག་བཞིན་ན་ཟུག་ཆེན་པོས་དེ་ལྟར་བཤད་བྱུང་། །
ཆོས་དབྱིངས་སྒྲོལ་མ་ཚང་གི་ཁང་མིག་དེའི་སྒོ་ཕྱེས་ཙ་ན། ཙི་གུ་ཁ་ཤས་ཁོ་ཚོའི་
ཅ་ལག་ཙག་ཙིག་གི་གསེང་དུ་པར་རྒྱུག་ཚུར་རྒྱུག་བྱེད་བཞིན་འདུག ཁོ་ཚོ་ལྗིད་ཏིག་
གེར་ཐང་དུ་བསྡད་ནས་ཡུད་ཙམ་ལ་གྲག་འགུལ་ཅི་ཡང་མེད་པར་ལུས། ཁོ་ཚོར་ལྟོགས་
སྐོམ་བཟོད་མེད་ཅིག་སྐྱེས་བྱུང་། འཇིག་རྟེན་འདིར་ཆེས་ཡ་ང་བའི་སྡུག་བསྔལ་དེ་ནི་
ལྟོགས་སྐོམ་གྱི་སྡུག་བསྔལ་ལས་མ་འདས་ལ། ཆེས་བརྗེད་དུ་མེད་པ་ཡང་ལྟོགས་སྐོམ་གྱི་
སྡུག་བསྔལ་ཐག་གཅོད་མཁན་དེ་ཡིན་པ་སྨོས་ཅི་དགོས། ལྟོགས་སྐོམ་གྱི་སྡུག་བསྔལ་ནི་
མིའི་རིགས་བྱུང་མ་ཐག་ནས་བཟུང་མགོ་བརྩམས་པ་དང་། མིའི་རིགས་ཀྱི་ཧུར་བརྩོན་
ཡོད་དགུ་དོན་སྙིང་ངེས་ཅན་ཞིག་གི་ཆ་ནས་བལྟས་ན་ལྟོགས་སྐོམ་ལ་འབྱོལ་བ་ལས་མ་
འདས།
སྐབས་དེར། ཆོས་དབྱིངས་སྒྲོལ་མ་ནི་ཁོ་ཚོའི་ལྟོགས་སྐོམ་གྱི་སྡུག་བསྔལ་སེལ་བའི་
མགོན་སྐྱབས་སུ་གྱུར། མོ་རླངས་འཁོར་ལ་བསྡད་ནས་ཡོང་བས་ཁོ་ཚོ་ལས་སྔ་ཙམ་གྱིས་
གྲོང་རྡལ་ལ་འབྱོར་བ་དང་། ལུག་ཤ་བཙོས་ཏེ་ཁོ་ཚོར་བསྒུགས་ནས་བསྡད་ཡོད། མོས་
རང་གི་ཕུ་བོའི་ས་ནས་ཆོས་འཛིན་སོགས་ཀྱི་ལུས་ན་སྒོར་ཉིས་བརྒྱ་ལས་མེད་པ་དང་དེ་
ཡང་ཚུར་ཕྲོགས་པ་ཐོས་རྗེས། ཕྱོགས་གཅིག་ནས་ཕུ་བོར་ལེ་བདའ་བྱེད་པ་དང་། ཕྱོགས་
གཅིག་ནས་ཆོས་འཛིན་སོགས་ལ་སྙིང་རྗེ་ཚད་མེད་ཅིག་སྐྱེས་པར་མ་ཟད། ཆོས་འཛིན་
261



གཡུ་དྲུག་དཀར་དཔེ་ཚོགས།
གྱི་ཕྱོགས་སུ་ཅི་ཡིན་འདི་ཡིན་མི་ཤེས་པའི་སེམས་ཁུར་ཅིག་བྱུང་བས། གཞི་ནས་མྱུར་དུ་
གྲོང་རྡལ་དུ་འགྲོ་བའི་ལམ་དུ་ཆས་པ་ཡིན།
“ཁྱོད་ཀྱིས་ཕུ་བོ་ང་ལ་ལེ་བདའ་རྐྱང་རྐྱང་མ་བྱེད་རོགས། འདི་ཕྱིར་ཁྱེར་ལ་སོང་།”
འགྲོ་ཁར་ཕུ་བོས་ཆོས་དབྱིངས་སྒྲོལ་མར་ཆོས་འཛིན་གྱི་སྒོར་ཉིས་བརྒྱ་བོ་དེ་ཕྱིར་སྤྲོད་
བཞིན”རོང་ཕྲུག་དེ་བུ་རྒོད་ཅིག་རེད། མག་པ་དེ་འདྲ་ཞིག་རྙེད་ཐུབ་ན་སྒོར་མོ་འདི་ཙམ་
གྱིས་ཅི་བྱེད་དམ”ཞེས་ཀུ་རེ་རྩེ།
ཆོས་དབྱིངས་སྒྲོལ་མས་རླངས་པ་ཐུ་ལི་ལི་བྱེད་པ་འི་ལུག་ཤ་སྡེར་མ་གང་ཁོ་ཚོའི་
སྡུན་དུ་བཤམས་པའི་ཚེ། ཁོ་ཚོར་སེམས་འགུལ་སྨྲ་མི་ཤེས་པ་ཞིག་ཐེབས། དེ་དུས་ཕྱི་རོལ་
དུ་མུན་ཡོངས་སུ་རུབ་འདུག་ཅིང་། ཁང་མིག་ནང་དུ་གློག་སྒྲོན་གྱི་འོད་གཉོམ་པོ་ཞིག་སྤྲོ་
བའི་འོག་ཁོ་ཚོས་ཀྱང་རྫུ་བག་ཅི་ཡང་མི་བྱེད་པར་ཤ་ཟོས། །
ཆོས་དབྱིངས་སྒྲོལ་མ་ཟུར་ཞིག་ཏུ་པུས་བཙུགས་ཀྱིས་ཅི་ཡང་མི་ཟེར་བར་ཁོ་ཚོར་
བལྟས་ནས་བསྡད་བྱུང་། སྐབས་ཤིག་ལ་མོས་ཆོས་འཛིན་ལ་ལྟ་བཞིན་ཁྱོད་ཀྱི་མགོའི་རྨ་
ལ་སྐྱོན་མི་འདུག་གམ་ཞེས་སེམས་ཁུར་ཆེན་པོས་དྲིས།
ཤི་རེ་ཁོ། ཆང་ཞིག་ཡོད་ཚེ་ཇི་འདྲའི་སྐྱིད་ཨང་།”“འབྲུག་བྱམས་ཀྱིས་ཤ་བརྒྱགས་
ཚད་ཅིག་བཟས་རྗེས་ཁ་འབྱིད་བཞིན་དེ་ལྟར་བཤད།
ཁྱོད་ཚོས་ཅུང་ཙམ་སྒུགས་དང་།”ཚོས་དབྱིངས་སྒྲོལ་མ་ནི་ཚད་ལྡན་གྱི་ཞབས་ཞུ་བ་
ཞིག་དང་མཚུངས་པར་ཕྱི་རུ་བསྐྱོད་ནས་ཅང་མ་འགོར་པར་ཆང་དཀར་དམ་བེ་གང་ཁྱེར་
ཡོང་།།
དེ་ནས་ཆང་འཐུང་མགོ་བརྩམས། ཁོ་ཚོས་ཆོས་དབྱིངས་སྒྲོལ་མར་ཨུ་ཚུགས་ཇི་ལྟར་
བྱས་རུང་། མོས་ཉིན་དཀར་རང་གི་ཕུ་བོས་ཁོ་ཚོར་གཅར་རྡུང་བྱས་པར་བཟོད་སྒོམ་ཞུ་
བའི་ཆེད་དུ་ཡིན་ཞེས་ཆང་ཕོར་གསུམ་ཞབས་དག་ཏུ་བརྒྱབས་རྗེས་སླར་ཡང་ནན་ཏན་
262



ལྷ
(E7)
EI?
}7)
Orti
གྱིས་བླུད་ཀྱང་མ་འཐུངས།
སེམས་མི་སྐྱིད་པའི་སྐབས་སུ་ཆང་གིས་བཟི་བ་ཡང་མགྱོགས་པ་འདྲ། ཆོས་འཛིན་
སོགས་ཀྱིས་ཡང་དང་ཡང་དུ་རྔམ་འཐུང་བྱས་པས། ཇ་ཡུན་གཉིས་གསུམ་ཙམ་གྱི་རིང་ལ་
རེ་རེ་བཞིན་བཟི་མདོག་ཤར་ཏེ། སྐད་ཆ་ཡང་ཇེ་མང་ལ་སོང་།
”འུ་ཅག་གསུམ་པོའི་ལས་འདི་ཅི་ཡིན་ནམ། དོན་ངན་པ་རྐྱང་རྐྱང་མགོར་ལྷུང་ནས་
ཡོང་་་ འབྲུག་བྱམས་ཀྱིས་སྔོ་ཐིག་ལྷུང་བའི་ཁ་ངོར་རེག་བཞིན་ལས་དབང་ལ་འཁང་ར་
བྱེད་མགོ་བརྩམས། །
''ཧིན།” ཚེ་དཔག་སྐྱབས་ཁོང་དགོད་ཅིག་བྱས་ཤིང་། དེ་ནས་ཆང་ཕོར་གང་ཞབས་
དག་ཏུ་འཐུང་རྗེས་”ལས་རེད་ཡ་ལས་རེད། ཚང་མ་ལས་རེད། ལས་ཡོད་ན་ཨ་ཁུ་ཡུམ་
སྐྱབས་ཚང་ལ་ལྟོས་དང་། དེ་ལ་ད་གཟོད་ཟས་རང་འགྲུབ་དང་གོས་རང་འགྲུབ་ཟེར། ཆོས་
འཛིན་དེ་ཨེ་རེད་དམ”ཞེས་བཤད།
“གང་ལྟར་ཀྱང་། ང་ནི་ལས་དབང་ལ་ཡིད་ཆེས་མེད།” ཆོས་འཛིན་གྱིས་བཤད་མ་
ཚར་གོང་ལ་རོགས་པ་གཉིས་ཀྱིས་དེ་མ་ཐག་ངོ་རྒོལ་བྱས་བྱུང་བས“ཁྱོད་གཉིས་ཀྱིས་ང་
ལ་བཤད་ནས་ཚིག་རྫོགས་སུ་བཅུག་ན་མི་ཆོག་གམ། ཉོན་ཉོན”ཅེས་དེར་འདུས་ཀུན་ལ་
ཅི་ཞིག་ཞིབ་མོར་བཤད་རྩིས་བྱས་ཀྱང་། ཀླད་པའི་ནང་དུ་རེ་ཞིག་ལ་ཅི་ཡང་འཆར་རྒྱུ་མ་
བྱུང་བར་ཡུད་ཙམ་ལུས།
“ང་ཚོ་སུ་ཡིན་རུང་ལས་དབང་ལ་ཡིད་ཆེས་དགོས་རེད། ཨེ་གོ་ཐལ། ཆོས་འཛིན།
ལས་ཞེས་པ་འདི་སྐྱེ་བ་སྔོན་མ་ནས་གཏན་འཁེལ་བྱུང་ཡོད་པ་ཞིག་རེད། བསྐོས་པའི་
ལས་ལ་སྒུལ་རྒྱུ་ཡོད་པ་མ་རེད། དཔེར་བཞག་ན་ང་ཚོས་དབྱར་རྩྭ་མི་རྙེད་པ་འདི་ཡང་
ལས་རེད། ད་ལྟ་མཉམ་དུ་ཆང་འཐུང་བཞིན་པ་འདི་ཡང་ལས་རེད། ད་དུང…༌ཚེ་དཔག་
སྐྱབས་ཀྱིས་བཤད་ནས་མ་ཚར་གོང་ལ་ཆང་གི་དམ་བེར་ཁ་གཏད་ནས་ཁམ་ཆེན་པོས་
263



གཡུ་དྲུག་དཀར་ངང་ཚོགས།
ར་དང་
ཆང་ཞིག་བླངས་ཤིང་། དེ་ནས་མུ་མཐུད་དུ་ཅི་ཞིག་བཤད་རྩིས་བྱས་ཀྱང་ད་ནི་ལྡབ་ལྡིབ་ཏུ་
གྱུར་ནས་ཁེར་བཤད་ལྟ་བུ་ཞིག་རྒྱག་བཞིན་བསྡད་པས་ཚིག་འབྲུ་ཅི་ཡང་གོ་རྒྱུ་མ་བྱུང༌། །
“ཁྱོད་འཆུགས་འདུག ལས་ཟེར་བ་འདི་རང་གི་ལག་ན་ཡོད་པ་ཞིག་ཡིན་ཁོ་ཐག་
རེད། ང་ཚོ་བོད་ཀྱི་གཏམ་དཔེར་ཡང་བུ་རང་མགོ་རང་གིས་མ་འཁྱོངས་ན། ཨ་སྔོན་
གནམ་གྱིས་སྐྱོབ་ཐབས་མེད་ཟེར་བའང་དེའི་དོན་རེད། ཁྱོད་གཉིས་འདི་འདྲ་ཞིག་ཕམ་
ནས་ཅི་བྱེད་དམ། ཨ།“ ཆོས་འཛིན་གད་མོ་ཆེན་པོ་ཞིག་དགོད་བཞིན་གན་གྱི་ཆོས་
དབྱིངས་སྒྲོལ་མར་ཕྱོགས་ནས“རེད། ད་དུང་ཆོས་དབྱིངས་སྒྲོལ་མ་ཁྱོད་ལ་ཁང་རིན་ཡང་
སྤྲད་རྒྱུ་མེད་མོད། ང་ནི་གཏན་ནས་པམ་མི་སྲིད”ཟེར། །
དེ་ལ་ཆོས་དབྱིངས་སྒྲོལ་མས“འོ། ངས་ཨེན་ཙམ་མིན་ན་བརྗེད་འདུག འདི།”ཞེས་
བོད་ལྭའི་ཕུ་ཐུང་གི་ལྟེབ་ཁུད་ནས་ཆོས་འཛིན་གྱི་སྒོར་མོ་ཉིས་བརྒྱ་བོ་བླངས་ཡོང་ནས་
ངའི་ཕུ་བོས་ཁྱོད་བུ་རྒོད་པོ་ཞིག་ཡིན་པའི་ངོ་ལ་བལྟས་པ་ཡིན་ཟེར་གྱིན་འདུག” ཅེས་
བཤད་རྗེས་ཆོས་འཛིན་གྱི་ཁུག་མར་བཅུག་པ་དང་། དེ་ནས་ཅི་ཞིག་དྲན་པས་གདོང་པ་
ཧྲིལ་བོ་དམར་པོར་གྱུར་སོང་།
ཡིན་ནའང་། ཁོ་ཚོར་ཆོས་དབྱིངས་སྒྲོལ་མའི་རྣམ་འགྱུར་ལ་བརྟག་པའི་རྣམ་རིག་མི་
འདུག གཉོམ་ཞན་གྱི་གློག་འོད་ཁྲོད་དུ་ཆང་གིས་ཉོབ་པའི་ཁོ་ཚོས་མུ་མཐུད་དུ་ལས་དབང་
གི་སྐོར་ལ་རྩོད་པ་འདྲ་མིན་རེ་བྱེད་བཞིན་མཆིས། མཚམས་ཤིག་ལ་འབྲུག་བྱམས་བཟི་
ཐག་ཆོད་དེ་མལ་སའི་ནང་དུ་མགོ་མཇུག་ལྡོག་ནས་འགྱེལ་པ་དང་། དེར་མཐུད་ནས་ཚེ་
དཔག་སྐྱབས་ཀྱིས་ལྡབ་ལྡིབ་ཅིག་འཆད་བཞིན་ངུ་སྐད་ཤོར་ཅིང་། ཁོས་ལྡབ་ལྡིབ་ངང་“ཕྱི་
ནས་སྡུག་འདི་འདྲ་ཞིག་མྱངས་རུང་སུ་ཡིས་ཤེས་སམ། ཧིན། ང……….ང་སང་ཉིན་ཁྱིམ་ལ་
སླེབས་དུས་ཁྱི་མོ་དེའི་རྐང་མ་བཅག་ན་ཨ་མའི་བུ་མིན། ཆོས་འཛིན། ཁྱོད་ཀྱིས་ཤོད་དང་།
ཞེས་བཤད་བཞིན་ལག་གི་ཆང་དམ་ཐང་ལ་བརྡབས་ནས་སིང་སེ་བཅགས་སོང་།
264



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ཚེ་དཔག་སྐྱབས་དང་འབྲུག་བྱམས་གཉིས་ཀ་ར་བཟི་བ་དང་བསྟུན་ནས་ཆོས་
འཛིན་གྱི་རྣམ་རིག་ཇེ་གསལ་ནས་ཇེ་གསལ་དུ་གྱུར། ཁོ་ཚོ་རང་ཁྱིམ་དང་བྲལ་ནས་ད་
བར་དུ་ཟླ་གཅིག་ལྷག་ཕྱིན་སོང་། ད་བར་དུ་སྡུག་མང་པོ་མྱངས་རུང་དཔལ་འབྱོར་གྱི་ཐད་
ནས་ཡོང་འབབ་ཅི་ཡང་མ་བྱུང་། ཡིན་ནའང་། ཆོས་འཛིན་ལ་མཚོན་ན་ད་ལྟ་གཞི་ནས་
འཚོ་བ་འདིའི་ངོས་གཞན་ཞིག་མཐོང་བྱུང་། དེ་ན་དཀའ་ཚེགས་དང་མིག་ཆུས་ཁེངས་
ཡོད་ཅིང་། རང་གིས་རང་ལ་བསྲན་ཚུགས་པར་མ་བྱས་ཚེ་ཚོད་ཚོད་ལ་ཕམ་གདུང་གིས་
མནར་ཡོང་། ཕྱི་རོལ་གྱི་འཇིག་རྟེན་འདི་གྲོང་ཚོའི་ནང་གི་འཚོ་བ་ལྟར་སྟབས་བདེ་ཞིག་
མ་རེད། འདི་ནས་མི་ཞིག་འཁྱོངས་དགོས་ན་གོ་རིམ་མང་པོ་ཞིག་བརྒྱུད་དགོས་པ་ངེས་
གཏན་རེད་ཨང་། དེ་ལྟར་དྲན་སྐབས་ཆོས་འཛིན་གྱིས་ཡང་བསྐྱར་རང་ལ་རིག་གནས་
ཤིག་མེད་པ་དེར་སྐྱོ་བ་སྐྱེས། གལ་ཏེ་རིག་གནས་ཤིག་ཡོད་ཚེ། དབྱར་རྩྭ་དགུན་འབུ་ཁོ་
ནར་རེ་ནས་སྡོད་ག་ལ་དགོས། ལམ་མང་པོ་ཡོད་ངེས་ཨང་། ཁོས་དེ་ལྟར་བསམ།
ཆོས་དབྱིངས་སྒྲོལ་མས་ཚེ་དཔག་སྐྱབས་ཀྱི་ལག་པ་ཤེལ་དམ་གྱི་ཆག་གྲུམ་གྱིས་རྨས་
ནས་ཁྲག་གིས་སྦགས་ཡོད་པ་མཐོང་བས། ཡིད་སྐྱོ་བའི་ངང་དེའི་རྨ་ཁ་གཅུད་ཅིང་དེ་ནས་
ཆོས་འཛིན་ལ“ཁྱོད་ཀྱི་ཆུང་མ་དེ་འདྲ་ཞིག་མིན་པའི་སྨོན་ལམ་འདེབས”ཟེར།
ཆོས་འཛིན་གྱིས"ང་ནི་མི་རྐྱང་རྟ་རྐྱང་ཇག་པ་ཡོང་ན་འབྲོ་རྐྱང་ཡིན”ཅེས་བཤད་པ་
དང་། ཡུད་ཙམ་ནས་ཡང་ང་གང་ལ་བྲོས་ཀྱང་མ་རྒན་ཁྲིད་ནས་འགྲོ་དགོས”ཞེས་ཁ་སྣོན་
ཞིག་ཀྱང་བྱས་སོང་།
རོགས་པ་གཉིས་ཀ་གཡས་ལོག་གཡོན་འགྱེལ་གྱིས་གྲག་འགུལ་ཅི་ཡང་མི་འདུག
ཆོས་འཛིན་ཡང་ཉོབ་ནས་མགོ་བོ་སྨད་ནས་བསྡད་འདུག ཚུལ་དེ་མཐོང་བས་ཆོས་
དབྱིངས་སྒྲོལ་མ་ཡང་ཡར་ལངས་ནས་འགྲོ་གྲབས་བྱས་པ་ན། མོའི་སྐགས་ཀྱི་བཞོ་གཟུང་
དང་མགོ་ཡི་སྐྲ་རྒྱན། མཁྲིག་མའི་གདུ་བུ་སོགས་ལ་སིང་སྒྲ་གྲག་བྱུང་། བར་དེར་ཆོས་
265



གཡུ་དྲུག་དཀར་དཔེ་ཚོགས།
འཛིན་གློ་བུར་དུ་གཉིད་ལས་སད་པ་ལྟར་གྱུར་པས་ལག་པ་ཕར་བསྲིངས་ནས་ཆོས་
དབྱིངས་སྒྲོལ་མའི་ལག་པར་འཇུས། དེ་ལྟར་ཆོས་དབྱིངས་སྒྲོལ་མ་ཡུད་ཙམ་ལ་དེ་གར་
གྲག་མེད་དུ་འགྲེང་ནས་བསྡད་བྱུང་ལ། ཆོས་འཛིན་ཀྱང་གྲག་མེད་དུ་ས་ནས་བསྡད།
དགུ་པ།
ཉིན་ཁ་ཤས་ཀྱི་རྗེས་སུ། ཚེ་དཔག་སྐྱབས་དང་འབྲུག་བྱམས་གཉིས་ཀས་ཕ་ཡུལ་དུ་
འགྲོ་བའི་སྟ་གོན་བྱས། །
ལམ་ལ་ཆས་པའི་ཉིན་དེར། ཁོ་ཚོ་རྒྱ་སྲང་ནས་ཡར་སྔོན་གྱི་དབྱར་རྩྭ་རྐོ་རོགས་རྒྱ་
རིགས་བཟའ་ཟླ་དེ་གཉིས་ལ་ཕྲད་ཅིང་། རྒྱ་དེས་ཆུང་མ་ལག་བསྐྱོར་འཁོར་ལོ་གསར་བ་
གསར་རྐྱང་ཞིག་གི་འཁོར་སྒམ་ནང་ལ་འདུག་ཏུ་བཅུག་སྟེ་རང་གིས་དེ་ལ་ཁ་ལོ་བསྒྱུར་
ནས་རང་ཡུལ་དུ་འགྲོ་བཞིན་པ་མཐོང་། དེས་ཁོ་ཚོ་མཐོང་རྗེས་ལག་བསྐྱོར་འཁོར་ལོའི་
ཁ་བསྒྲགས་ནས་བསྡད་པ་དང་། དེ་ནས་ལག་བརྡ་ཞིག་བྱས་ཕྲལ”དེང་སང་ལམ་ན་ཡང་
རྐུན་མ་ཇག་པ་མང་རབས་ཟེར་བས་ཡོང་སྒོ་ཡོད་ཚད་ཀྱིས་ལག་སྐྱོར་འཁོར་ལོ་འདི་ཉོས་
པ་ཡིན། ཧེ་ཧེ་ དངོས་པོ་ཆེན་པོ་འདི་འདྲ་ཞིག་བརྐུ་བར་ཐབས་ཡོད་པ་མ་རེད”ཟེར།
ངང་ཚུལ་དེ་མཐོང་སྐབས། ཆོས་འཛིན་སོགས་ཀྱི་ཡིད་དུ་དྲན་འཆར་མི་འདྲ་བ་རེ་
བྱུང་སོང་།
རླངས་འཁོར་གྱི་འདུག་བྱང་ཉོ་སྐབས། ཆོས་འཛིན་གྱིས་ཁོ་གཉིས་ལ་ཡང་བསྐྱར་
བཤོལ་འདེབས་ཐེངས་ཤིག་བྱས་ཀྱང་། དེ་གཉིས་ཀྱིས་བློ་ཐག་རྦད་ཆོད་ངང”ད་ནི་རང་
ཡུལ་དུ་འགྲོ་རྒྱུ་ཡིན”ཞེས་སྐུལ་རྒྱུ་མ་བྱུང་། དོན་དམ་དུ། ད་ནི་ཁྱིམ་དུ་མ་འཁོར་ཡང་
266



ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
བྱ
t-1
ཐབས་མི་འདུག ཁུག་མའི་ནང་སྟོང་བ་ཡིན་པས། སྒོར་མོ་འཚོལ་བའི་མ་རྩ་ནི་མེད། དེ་
བས་སྔར་ལྟར་འབྲོག་སར་དབྱར་རྩྭ་དགུན་འབུ་བརྐུ་རུ་ནི་འགྲོ་མི་ཕོད་པས། རང་ཡུལ་དུ་
འགྲོ་བ་ནི་འུ་ཐུག་གི་བྱེད་སྟངས་ཤིག་རེད།
ཆོས་འཛིན་གྱིས་ད་དུང་ཨུ་ཚུགས་ཤིག་རྒྱག་འདོད། ཉིན་དེ་འགའི་འགྲོ་སོང་དང་
རོགས་པ་གཉིས་ཀའི་ལམ་གླ་ཕུད་རྗེས་ཁོ་ལ་ད་དུང་སྒོར་བརྒྱ་ཙམ་ལྷག་ཡོད་པས། ཉིན་
འགའི་ས་ཁྲལ་འདང་ངེས་གཏན་རེད། དེར་མ་ཟད། ཁོར་ཆོས་དབྱིངས་སྒྲོལ་མ་ཟེར་བའི་
སེམས་ཐོགས་ས་ཞིག་ཀྱང་ཡོད་པས། ཁོ་དེ་ལྟར་ས་དེ་དང་ཁ་འབྲལ་མི་འདོད། །
རླངས་འཁོར་འམ་ལ་ཆས་སྐབས། ཁོ་ཚོར་སྐད་ཆ་མང་པོ་ཞིག་བཤད་རྒྱུ་མི་འདུག
ཚེ་དཔག་སྐྱབས་ཀྱིས་ཆོས་འཛིན་གྱི་ལག་པར་འཇུས་ཏེ་ཡུད་ཙམ་ལ་བསྡད་རྗེས“ཆོས་
འཛིན། ཁྱོད་ཆོས་དབྱིངས་སྒྲོལ་མའི་མག་པར་འདུག་མི་ཉན་ཨང”ཞེས་ཀུ་རེས་འདྲེས་མ་
ཞིག་བཤད་སོང་།
དེ་ནི་བྱེས་ཀྱི་འཚོ་བའི་ཁྲོད་དུ་ཁོ་ཚོའི་བར་གྱི་གྱེས་མཚམས་འབྱེད་ཁ་མའི་སྐད་
ཆར་གྱུར། རླངས་འཁོར་ལམ་ལ་ཆས་མ་ཐག ཆོས་འཛིན་གྱིས་རླངས་འཁོར་གྱི་སྒེའུ་ཁུང་
ལས་ཚེ་དཔག་སྐྱབས་དང་འབྲུག་བྱམས་གཉིས་ཀས་མིག་བཙུམས་ནས་མགོ་བོ་འདུག་
སྟེགས་ཀྱི་རྒྱབ་ཡོལ་ལ་བསྙེས་བྱུང་བ་མཐོང་ངོ་། །
སྤྱི་ལོ༢༠༠༣ང་འི་ཟླ༡༠པའི་ཚེས༩མཚན་ལ་རྫོགས་པར་བྲིས་
སྤྱི་ལོ༢༠༠༦པའི་ཟླ༩པའི་ཚེས༩ཉིན་ལ་བསྐྱར་དུ་བཅོས་ནས་རྫོགས།
267



གཡུ་དྲུག་དཀར་དཔེ་ཚོགས།
ལྷ་བྱམས་རྒྱལ་གྱི་སྒྲུང་འབྲིང་ཕྱོགས་བསྒྲིགས།
ལྷ་བྱམས་རྒྱལ་གྱིས་བརྩམས།
༧ ༨.ཚོ་སྔོན ་་་རིགས་ང ང་ ་སྐྲུན་ཁང་།
སྡོད་གནས། མཚོ་སྔོན་ཞིང་ཆེན་ཟི་ལིང་གྲོང་ཁྱེར་ཐུན་རི ན ་ལམ་ ་སྒོ་ཨང །(དང༌། {8 1 ( )( )( ) 1 )
འགྲེམས་སྤེལ་ཁ་པར། ༼(ད༦)71 -()123221 འདྲི་རྩད་ཁ་པར་ (MV)7 ] - (51.3S).3.3
E-mailqhmzebsiu sohu.com དྲ་གནས། \\\\\T. «3111)\7cl5s.311)
ཇུས་འགོད་དང་གཟིག་པ་
རྩོམ་སྒྲིག་འགན་འཁུར་པ།
མདུན་ཤོག་ཇུས་འགོད་པ།
དཔར་སྐྲུན་འགན་ལེན་པ།
བ སོང་འོ༑ །
འགུ་ཚང་ང་ དྨ་རྡོ་རྗེ།
ཏུའུ་འ་ན།
ཡིའུ་ཆིའུ་ཧཱ།
）
འགྲེམས་སྤེལ་ མཚོ་སྔོན་མི་རིགས་དཔེ་སྐྲུན་ཁང་ང་ ར་སྐྲུན་འགྲེམས་སྤེལ་་ང་འུ།
བརྒྱུད་འཚོང་། ཞིན་ཧྭ་དཔེ་ཁང་། །
པར་འདེབས། ར། ཚོ་སྔོན་ཟི་ལིང་ང་ ར་ཁང་།
དེབ་ཚད། 72 }71)1)X། { }{ }{ }，11111 །༼1( ཡིག་གྲངས། དྲི 2)
དཔར་ཏོག །-
དཔར་གྲངས། } -2 111 )， ，
པར་གའི་ 2༥) | (ོ འི་ཟླ 1༣ དང་ ར་ང་ ར་༌ཞི་ངང་པོ་བསྒྲི གས་
དཔར་ཐེངས་ ༡༥) |(yའོ་འ ་ཟླ 1{)ང་ ར་ད པ་ར་ཐེངས་དང་པོ། ་ང་ ང་ར །
དཔེ་རྟགས་་ ISBN)78 7-542༥)-2/532-
རིན་གོང་། སྦྱོར 5/). { )( )
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
ཁོངོས་ཆད ནོར སློབ་སྟོན་གང་རུང་ཡོང ཚེ་ང་ར་ཁང་ལ་འབྲེལ་གཏུག་བྱོས)



线宝百
拉名加中篇小说选
可可可可可可可可可可可可可可可
ISBN 978-7-5420-2682-8
9787542"oz6828">
(民文)定价:30.00 元
