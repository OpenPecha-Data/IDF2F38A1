༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN7689
n/a
ImageGroup:
ISBN:
13CN7696
n/a
Title:
གཡུ་དྲུག་དཀར་དཔེ་ཚོགས།
g.yu drug dkar dpe tshogs/
to-be-supplied
Author:
|to-be-supplied
Descriptor:
Original Publication:
Place:
Publisher:
n/a
n/a
c
Date:
Volume:
oll coll
II
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



བ། རྡོ་ཡི་
སྒྲུང་ཐུང་ཕྱོགས་བསྒྲིགས། །
11tgrunlen[[1]
llerl=7=117/zingg/
11glg=
བཀྲ་བྷ་ཡིས་བརྩམས།
མཚོ་སྔོན་མི་རིགས་དཔེ་སྐྲུན་ཁང་།



༤ གསུརླུ་བ་དཀར་དཔེ་ཚོགས།
བཀྲ་བྷ་ཡི་
སྒྲུང་ཐུང་ཕྱོགས་བསྒྲིགས།
བཀྲ་བྷ་ཡིས་བརྩམས།
gIFIElzillgLIHTHEgIHnglgilg##lHEI
མཚོ་སྔོན་མི་རིགས་དཔེ་སྐྲུན་ཁང༌།



图书在版编目(CIP)数据
扎巴短篇小说选:藏文/扎巴著,--西宁:青海
民族出版社,2016.10
(绿宝石从书)
ISBN 978-7-5420-2683-5
…U.T小说集一中国——当代
I.O …II.
藏语 IV. OI247
中国版本图书馆 CIP 数据核字(2016)第254218号
绿宝石从书
扎巴短篇小说选
扎巴 著
青海民族出版社·中国(青海省西宁市同路10号 8101)
销售热线/0971-6123221
咨询电话(1971-6138933
E-mail / qhmzcbs@sohu.com
网址:WWW.qhnzcbs.com
丛书策划、主编/ 洛
责任编辑/尖参封面设计/胡琳责任印制!尤秋花
—
——
——
--
-
-
-
-
-
发行/青海民族出版社出版发行部
经销/新华书店
印制/青海西宁印刷厂
开本/720mm x 1000mm 1/16 字数 1190千
印张:16
印数11-2 000
版本2016年10月第1版印次/2016年10月第1次印刷
书号:ISBN 978-7-5420-2683-5(民文)
定价:29.00 元
版权所有侵权必究
如发现印、装质量问题,影响阅读,请与印制“联系调换



དཀར་ཆག
གལ་ཏེ།
འཕྲིན་ལས་རྒྱ་མཚོ།
འཕོ་འགྱུར།
མ་གྱུར་སེམས་ཅན།།
བྱིའུ་ཆུང་དམར་པོ།
ཤ་ཡུ་མོ་ཤེའུ།
ཟླ་བ་དང་མེ་ལོང་།
གྲོང་ཁྱེར་གྱི་འཚོ་བ།
ཧ་ཅང་ཧ་ཅང་།
ཨ་ཁུ་ཁྱི་སྐྱག་རྟ་ལ་དགའ།
མེ་ལོང་།
བསོད་ནམས།
83
122
122
237
152
763
186
མེད།
195
27
གནས་རི།
དགེ་འདུན། དགེ་བཅུའི་ཁྲིམས། ད་དུང་
གཡག་རོག་པོ་བཅས་ཀྱི་གཏམ་རྒྱུད།
དྲེད་མོང་།
ཚངས་དབྱངས་རྒྱ་མཚོ།
22O
229
240



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ༣rg
གལ་ཏེ།
ཕྱི་དྲོའི་ལས་མཚམས་བཞག་རྗེས། ཁྱོད་རང་འཐད་ལ་མི་འཐད་པའི་ངང་ནས་
མལ་ཁང་དུ་ལོག ཁྱིམ་ཧྲིལ་བོར་ཆང་དྲི་དང་དུད་དྲི་འདྲེས་པའི་དྲི་མ་སྐྱུག་བྲོ་བ་ཞིག་
འཐིབས་འདུག
ཁྱོད་ཀྱིས་རང་ཁྱིམ་གྱི་སྐྱུག་བྲོ་བའི་རྣམ་པ་དེ་མཐོང་རུང་ཚོར་སྣང་སྤུ་ཙམ་ཡང་
མེད་ལ། ཧ་ཅང་རྒྱུན་ལྡན་ཞིག་ཡིན། སྐབས་འདིར་ཁྱོད་ཀྱིས་མདང་དགོང་སློབ་གྲོགས་
འགའ་ལ་སྣེ་ལེན་བྱས་ནས་ཟླ་ཕོགས་ཡོངས་རྫོགས་བཀོལ་ཚར་བ་དྲན་པས། སེམས་སུ་
བཤད་མི་ཤེས་པའི་ཚོར་སྣང་ཞིག་འཕྱུར།
ཉེ་བའི་ལོ་འགའི་རིང་ལ། གཞན་གྱིས་བལྟས་ན་ཁྱོད་ནམ་རྒྱུན་འུ་ཐུག་ནས་འཚོ།
འོན་ཀྱང་། ཁྱོད་ཀྱི་ལྟ་ཚུལ་དེ་ལས་ལྡོག
ཁྱོད། གཉེན་སྒྲིག་བྱེད་དུས་ཕ་མ་ལ་བཤུ་གཞོག་བྱས་ནས་ཉོས་པའི་འབོལ་སྟེགས་



གཡུ་དྲུག་དཀར་དཔེ་ཚོགས།
སྟེང་ལྗིད་ཏིག་གེར་ཙོག་སྟེ། གོམས་ཕྱོགས་ཀྱིས་ཨམ་ཕྲག་ཏུ་ཐ་མག་བཙལ། འོན་ཏེ།
ལག་ལ་དུད་ཤོག་སྟོང་བ་ཞིག་ལས་ཅི་ཡང་མ་ཡོང་བས། ཐབས་ཟད་དེ་ཐང་ནས་དུད་སྣེ་
ཅུང་རིང་བ་གཉིས་བཏུས་ཏེ་ལེགས་པར་མཐུད་དེ་མེ་བསྒོས། །
ཁྱོད་ཀྱི་དཔེ་སྒྲོམ་གྱི་ཀླད་ན་མི་མགོ་སྐམ་པོ་ཞིག་ཡོད་ལ། དེའི་ཁ་ནང་ལ་ཤོག་དུད་
རིལ་པོ་ཞིག་བཙུགས་ཡོད། གྲོགས་ཀྱིས་རྒྱུ་མཚན་དྲིས་ན། ཁྱོད་ཀྱིས”དེ་ནི་འཇིག་རྟེན་
མི་རྟག་པའི་མཚོན་རྟགས་ཡིན”ཟེར། གང་ལྟར་ཀྱང་ཁྱོད་རང་དེ་ལ་དུངས་སེམས་ཧ་
ཅང་ཆེ། དུ་བ་ཁམ་འགའ་འཐེན་རྗེས། ལྟ་ཕྱོགས་ཀྱིས་སྒོ་ཕྱེ་ཡོད་པ་མཐོང་བས། ཁྱིམ་
ལ་གྲོགས་པོ་རྩོམ་དགའ་ཞིག་ཡོང་ནས། རྩོམ་སྒྲིག་ཁང་གང་ལའང་མི་མཁོ་བའི་ཁྱོད་ཀྱི་
སྒྲུང་གཏམ་གྱི་ཚོགས་ལས་གང་རུང་ཞིག་ལ་བསྔགས་བརྗོད་དམ་སྐྱོན་སེལ་ཡིད་ཚིམ་པ་
ཞིག་བྱེད་པར་རེ། །
མུན་རུབ་སོང་། ཁྱོད་ཀྱིས་ཅོང་རྡོག་སྐམ་པོ་གཉིས་ཆུ་ཁོལ་དུ་སྦངས་ནས་ཟོས།
ནམ་ཡིན་ཡང་། ཁྱོད་ཀྱིས་ཟ་མའི་བཟང་ངན་ལ་འཁང་ར་མི་བྱེད། དེ་ནས་ཁྱོད་ཀྱིས་
སླར་ཡང་དུད་སྣེ་འགའ་བྱང་ཆ་ཡོད་པའི་ངང་མཐུད་དེ་ཧམ་འཐེན་བྱེད་བཞིན། སེམས་
གཏིང་ནས་གྲོགས་པོ་ཞིག་འཛུམ་དམུལ་དམུལ་གྱིས་ཕེབས་པར་སྒུག འོན་ཀྱང་། ཁྱོད་
ཀྱི་སྒོ་འགྲམ་དུ་གོམ་སྒྲ་ཙམ་ཡང་མ་གྲགས།
ཁྱོད་ཀྱིས་སྙིང་ཁམས་མི་བདེ་དུས་རྩོམ་ཡིག་མི་འབྲི་བས། ད་ལྟ་ངོ་མ་ཁོམ་སོང་།
ཁོམ་ནས་ཅི་བྱ་དགོས་པའང་མི་ཤེས། དོན་དངོས་སུ་ཁྱོད་ཀྱིས་ཡིག་སྒྱུར་གྱི་འགན་འཁུར་
འགྲུབ་མེད་ལ། ནང་དགོས་སུ་གད་སྙིགས་སྤུངས་པའི་མལ་ཁང་དེ་སྔར་ནས་ཕྱགས་རན་
ཡིན།
ཁྱོད་ཀྱིས་རང་གི་ངོ་མདངས་བསྒྱུར་པའི་མགྲོན་པོ་དེ་དྲན་བྱུང་།
“ཁྱོད་འདི་ཇི་འདྲའི་མི་ཐབས་རྡུགས་ཤིག་རེད་ཨང་། ཁྱོད་ལ་ཁྱིམ་ཕྱགས་པའི་དུས་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། jee
ཚོད་ཀྱང་མེད་དམ།”
ང་ལ་དུས་ཚོད་ཡོད་མོད། ཕྱགས་འདོད་མེད།
“ཁྱོད་ཆུང་དུས་སྡེ་མི་ཀུན་གྱིས་བསྟོད་པའི་བྱིས་པ་ཡ་རབས་ཤིག་ཡིན། ཨ་ཨ། ངོ་
མ་འགྱུར་སོང་། དང་ཐོག་གི་བུ་ཆུང་ལྷ་ཕྲུག་འདྲ་བ་དེ་ད་སྐབས་སྐྱིད་ལུག་ཕག་པ་འདྲ་
བ་ཞིག་ཏུ་གྱུར་འདུག །
ང་འགྱུར་སོང་བ་བདེན། དེ་དང་ཐོག་གི་ཡ་རབས་དེ་ནས་ཁྱོད་ཚོས་བློས་མི་དཔོག་
པའི་ཡ་རབས་ཀྱི་ཐེམ་རིམ་ཞིག་ལ་འཕོས་པ་དེ་ཡིན། ང་ཕག་ཏུ་གྱུར་པ་ཕྱིའི་རྣམ་པ་
ཙམ་ཡིན་ལ། དོན་དམ་དུ་ཁྱོད་ཚོའི་ཆ་ཤས་གཞན་ཞིག་ཕག་ཏུ་གྱུར་འདུག ཆ་ཤས་དེ་
མི་ངོ་མ་ཞིག་ལ་ཧ་ཅང་གལ་ཆེ།
མགྲོན་པོས་ད་རུང་ཁྱོད་ལ་རྣ་བར་གཟན་པའི་ཚིག་འགའ་བཤད་པས། ཁྱོད་ཀྱི་ངོ་
མདངས་འགྱུར། །
བྱ་བར་ཞུགས་རྗེས། ཁྱོད་ཀྱི་ཕུགས་འདུན་ལ་འགྱུར་ལྡོག་ཧ་ཅང་ཆེ། འོན་ཀྱང་།
ཁྱོད་ཀྱི་སྒྲུང་གཏམ་གསར་རྩོམ་བྱེད་པའི་ཕུགས་འདུན་དེ་ལམ་ཀྱོག་ཇི་འདྲར་ཞུགས་རུང་
གཏན་ནས་མི་འགྱུར། རྒྱུ་མཚན་ཅི་ཡིན་པར་བསམ་གཞིག་བྱེད་དུས། ནོ་བྷེར་རྩོམ་རིག་
བྱ་དགའ་ཐོབ་པའི་རྩོམ་པ་པོ་དེ་རིགས་ཀྱི་བགྲོད་ལམ་ཀྱག་ཀྱོག་དེ་ཡིད་ལ་འཕོས།
ཐ་མག་མཐུད་མ་དེ་འཐེན་ཚར་རྗེས། ཁྱོད་ཀྱིས་སླར་ཡང་དུད་སྣེ་འགའ་བཏུས་ཏེ་
མཐུད། །
"ང་ལ་སྟབས་མི་ལེགས་པ་ཞིག་བྱུང་རྒྱུ་ཡིན་པ་འདྲ།” ཁྱོད་ཀྱིས་ཉེ་ལམ་རྒྱུན་དུ་
རྨིས་པའི་རྨི་ལམ་འཇིགས་སྣང་ཅན་དེ་དྲན་བྱུང་།
ནམ་རྒྱུན། ཁྱོད་ལྷ་ལ་མི་དད་ཅིང་འདྲེ་ལ་མི་སྐྲག་པས། རྨི་ལམ་ཞིག་ལ་མཐོང་
ཆེན་གཏན་ནས་མི་བྱེད། ཕ་ཡུལ་ནས་བཟི་ཐེངས་ཤིག་ལ་ལྷ་འདྲེ་མེད་པའི་འུར་བརྒྱབ་
3



གཡུ་དྲུག་དཀར་དཔེ་ཚོགས།
དཀརང
པས། སྔགས་པ་ཆོས་དད་ཅན་ཞིག་གིས”རྒྱལ་པོ་གླང་དར་འདས་ལོག་བྱས་བྱུང”ཟེར་
ནས་ཁྱོད་ལ་འགྲམ་ལྕག་ཚ་ཐག་ཅིག་གཞུས།
ཁྱོད་ཀྱིས”རལ་མགོ་ཁྱོད། ལྟོགས་ནས་མ་བཟོད་པར་བཙན་པོ་བཀྲོངས་པའི་ལྷ་ལུང་
དཔལ་རྡོར་འདས་ལོག་བྱས་པ་ཡིན་ཤས་ཆེ། ཁོ་ཡང་ཁྱོད་དང་འདྲ་བར་སངས་རྒྱས་ཀྱི་
གསུང་ལ་བརྟེན་ནས། ངལ་མེད་ཟས་གོས་འཚོལ་མཁན་ཞིག་རེད༌ ཅེས་བཤད།
དེའི་རྗེས་སུ། མི་མང་རུབ་ནས་ཁྱོད་ལ་གཅར་རྡུང་བྱས་རུང༌། ཁྱོད་ལ་ཕར་རྒོལ་
བྱེད་འདོད་མེད། དེ་ནི་ཁོ་ཚོའི་སྤྱོད་སྟངས་དེ་ནར་མ་སོན་པའི་བྱིས་པའི་གར་སྟབས་
ཤིག་ལ་སེམས་པས་ཡིན།
རྨི་ལམ་འཇིགས་ཅན་དེ་ཡང་ཡང་རྨིས་པས། ཉེ་ལམ་ཁྱོད་འཆི་བ་ལ་ཤིན་ཏུ་སྐྲག་
པར་གྱུར། རྒྱུ་མཚན་ནི་རང་ཉིད་གསོན་དུས་བརྩམས་ཆོས་ལྕགས་པར་དུ་འདེབས་མ་
ཐུབ་པ་དེ་ཡིན།
ཁྱོད་ཀྱིས་མིག་སྔའི་བར་དུ་སྒྲུང་གཏམ་ཇི་འདྲའི་མང་པོ་ཞིག་བྲིས་པ་སུས་ཀྱང་
བརྗོད་དཀའ། འོན་ཀྱང་། བརྩམས་ཆོས་གཅིག་ཀྱང་བོད་ཁམས་ཀྱི་དུས་དེབ་ལ་མི་མཁོ།
དེ་ནི་རྩོམ་སྒྲིག་པས”ཁྱོད་ཀྱི་བརྩམས་ཆོས་ལ་ཐམས་ཅད་མཁྱེན་པའི་གོ་འཕང་མ་ཐོབ་
ན་གོ་བ་མི་ལོན”ཟེར་བ་བདེན་པའི་རྐྱེན་ཡིན། ཁྱོད་ཀྱིས་རང་གིས་འཇིག་རྟེན་ལ་རྩོམ་
རྩལ་རླབས་ཆེན་ཞིག་གསར་གཏོད་བྱས་ཟིན་བསམས་ནས་འབྲི་སྟངས་དེ་གཏན་ནས་མི་
བསྒྱུར། །
ཕྱི་ཉིན་སྔ་མོར་ཡར་ལངས་དུས། ཁྱོད་ཀྱི་གདོང་ལ་འཛུམ་མདངས་གསོན་པོ་ཞིག་
འཁྱིལ་འདུག མདང་དགོང་རྨི་ལམ་འཇིགས་ཅན་དེ་མ་རྨིས་ལ། ནམ་སྨད་དུ་རང་གི་
སྒྲུང་གཏམ་ཞིག《སྤྲིན་རླབས》དུས་དེབ་སྟེང་བཀོད་པ་རྨིས། ངོ་མ་བཀའ་དྲིན་ཞུ་དགོས་
པའི་རྨི་ལམ་ཞིག་རེད། །



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཁྱོད། མཆོང་མ་ལྡིང་གིས་གཞུང་ལས་ཁང་དུ་སོང་། ལས་གྲོགས་རྣམས་ཀྱིས་ཁྱོད་
མཐོང་མ་ཐག་ཧ་ལས། དེ་ནི་ཁོ་ཚོས་ཡུན་རིང་ཞིག་ལ་ཁྱོད་ཀྱི་འཛུམ་མདངས་མ་མཐོང་
བའི་རྐྱེན་ཡིན། །
ཁྱོད་མདུན་ཅོག་གམ་དུ་ཙོག་རྗེས། མྱུར་དུ་འབྲི་ཤོག་གསར་པ་ཞིག་རང་གི་མདུན་
ལ་བཞག དེ་རིང་ཁྱོད་ཀྱིས་རྩལ་རྒུ་བཏོན་ནས་གཞུང་དོན་སྒྲུབ་འདོད་ཡོད། ནམ་རྒྱུན་དུ།
ཁྱོད་ཀྱིས་འགྲོ་ཐབས་འདུག་ཐབས་ཀྱིས་ཡིག་སྒྱུར་བྱས་པས། མགོ་ཁྲིད་ཀྱི་སྐྱོན་བརྗོད་
ཡང་ཡང་ཉོས། ལས་གྲོགས་རྣམས་ཀྱི་མིག་ལམ་དུ། ཁྱོད་ནི་བཤད་མི་ཤེས་པའི་མི་ལྐོག་
གྱུར་བ་ཞིག་ཡིན།
ཁྱོད་རང་སློབ་གྲྭ་ན་ཡོད་དུས། སློབ་མ་བརྩོན་པ་ཅན་ཞིག་ཡིན་པས། སྦྱངས་
འབྲས་ཧ་ཅང་ལེགས་ཞེས་བཤད་ཆོག འོན་ཀྱང༌། བྱ་བར་ཞུགས་ནས་ལོ་གཅིག་ལྷག་
འགོར་རྗེས། ཁྱོད་ཀྱི་ཕུགས་འདུན་གློ་བུར་དུ་རྩོམ་རིག་གསར་རྩོམ་ཐད་ལ་ཕྱོགས་ཏེ།
སྒྲུང་གཏམ་ཡིག་བརྒྱ་མ་བདུན་ཉིན་གཅིག་ལ་བྲིས་པས། ཁྱོད་ཀྱིས་རང་གི་རྩོམ་རིག་
གསར་རྩོམ་གྱི་ཤེས་རབ་ལ་ཡིད་ཚིམས་ཏེ། རྒྱལ་ཁབ་ཕྱི་ནང་གི་གྲུབ་མཐའ་མང་པོའི་
སྒྲུང་གཏམ་གང་མང་བཀླགས་པ་ན། སྔར་དུས་མི་དགའ་བའི་མི་རྣམས་ཁྱོད་ཀྱིས་མི་གྲས་
སུ་མི་འཇོག ལྷག་པར་རྩོམ་རིག་མི་ཤེས་པ་ཞིག་གིས་རྩོམ་རིག་གླེང་ན། དེ་མ་ཐག་སྙིང་
རྗེའི་རླབས་ཕྲེང་སེམས་ཁོང་ནས་འཕྱུར་ཡོང་། །
ཁྱོད་ཀྱི་ཁ་གཏད་ན་འབྲི་མི་ཤེས་པའི་ཐ་སྙད་རྣམས་དག་ཡིག་ཏུ་འཚོལ་བཞིན་པའི་
བུད་མེད་སྒེག་ཉམས་ཅན་ཞིག་ཡོད་པ་དེ་ཁྱོད་ཀྱི་སློབ་གྲོགས་ཡིན། མོ་སློབ་ཆེན་ན་ཡོད་
དུས་གང་ཡང་མ་བསླབས་ལ། མཐར་ཕྱིན་རྗེས་གྲོང་ཁྱེར་གྱི་ཤོམ་བྱེད་སྟངས་ཙམ་ལས་ཅི་
ཡང་མི་ཤེས། འོན་ཀྱང་། ད་སྐབས་མོའི་འགྱུར་ཡིག་གི་སྤུས་ཀ་ཁྱོད་ལས་བཟང་བར་མ་
ཟད། བསྟུད་མར་ལོ་གསུམ་ལ་སྔོན་ཐོན་བྱ་དགའ་ཡང་བླངས།



གཡུ་དྲུག་དཀར་དཔེ་ཚོགས།
སྔོན་ཐོན…" ཁྱོད་ཀྱི་འཛུམ་མདངས་གློ་བུར་དུ་ཡལ་ཞིང་། བྱ་བ་ལེགས་པོར་
སྒྲུབ་པའི་སྤྲོ་སེམས་ཀྱང་སྐད་ཅིག་ཉིད་ལ་ཉམས། །
ཉིན་དེ་ནས་བཟུང་། ཁྱོད་ཀྱིས་སྔར་བཞིན་རྨི་ལམ་འཇིགས་སྣང་ཅན་དེ་རྨིས།
དེ་རིང་གཟའ་ཉི་མ་ཡིན། ཁྱོད་ཀྱིས་ངོ་གདོང་རྟེན་འབྲེལ་ཙམ་ཞིག་བཀྲུས་རྗེས།
ལས་ཁུངས་ཀྱི་མདུན་སྒོའི་ཕྱི་རོལ་དུ་བུད་དེ། སྲང་ལམ་གྱི་ཆུ་རྒྱུན་བཞུར་བ་ལྟ་བུའི་
མི་ཚོགས་ལ་ཅེར། ཁྱོད་ཀྱི་ལྟ་ས་ནི་གཞོན་ནུ་མའི་འཕོངས་ཚོས་ཡིན། སྐབས་ཤིག་ལ་
ཁྱོད་ཀྱི་ཆུང་མའི་འཕོངས་ཚོས་དང་ཤིན་ཏུ་མཚུངས་པ་ཞིག་མཐོང་བས། ད་གཟོད་རང་
ལའང་གཞི་རིམ་ན་འཕོངས་ཚོས་ཧ་ཅང་མཛེས་པའི་ཆུང་མ་ཞིག་ཡོད་པ་ཡིད་ལ་ཤར་བ་
དང་། རང་ཉིད་དང་རིག་ས་མཚུངས་ས་གཅིག་ཀྱང་མེད་པའི་བུ་ཆུང་ཞིག་ཀྱང་ཡོད་པ་
དྲན། །
“འདྲེ་ཕྲུག་དེ་ངའི་བུ་ཡིན་ནམ།” ཁྱོད་ཀྱི་སེམས་ལ་དྲི་རྟགས་རེ་རེ་བཞིན་བརྩེགས་
པས། དུས་རྒྱུན་དུ་སྤྲོ་སེམས་ཕྱོགས་པའི་འཕོངས་ཚོས་ལའང་ལྟ་འདོད་མེད་པར་གྱུར་ཏེ།
དངན་པ་རིང་པོ་འགའ་དང་མཉམ་དུ་མལ་ཁང་དུ་ལོག
མུན་རུབ་སོང་། ཁྱོད། མལ་ཐུལ་ནང་མའི་དང་ཐོག་གི་ཁ་དོག་ཅི་ཡིན་མི་ཤེས་པ་
དེའི་ནང་དུ་འཛུལ་ནས་གཉིད་ཨེ་ཁུག་བལྟས། ཁྱོད་དང་རིག་ས་མཚུངས་ས་གཅིག་ཀྱང་
མེད་པའི་བུ་ཆུང་མིག་ལམ་ནས་མ་ཡལ་བས། རང་གི་སེམས་པ་ཕྱོགས་གཞན་ལ་དགུག་
ཆེད། སྔས་འོག་ནས་དུས་དེབ་གསར་བ་དེ་བླངས། ཁྱོད་ཀྱིས་སྒྲུང་གཏམ་དང་ལྷུག་རྩོམ་
སྐོར་ལ་སྔར་ནས་བལྟས་ཚར་བས། ད་ནི་སྙན་ངག་གི་སྐོར་ལ་བལྟ་དགོས།
''ཨ་ལ་ལ། ཡང《གལ་ཏེ》ཟེར་བ་ཞིག་བྲིས་འདུག རྒྱུན་དུ་དུས་དེབ་སོ་སོའི་སྟེང་
མཐོང་ཐུབ་པའི་སྙན་ངག་གི་ཁ་བྱང་དེས་སླར་ཡང་ཁྱོད་ཀྱི་དུང་སེམས་ལ་ལོག་གཡེམ་
ཐེངས་ཤིག་བྱས། ཁྱོད་ཀྱིས“གལ་ཏེ། ང་ཚི་ལེན་ཞིག་ཡིན་ན། ཁྱོད་ཀྱི་མྱོས་བུམ་ལ་རེག་



; ་ ་
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
ཆོག”ཅེས་པའི་ཚིག་རྐང་འདི་དག་མཐོང་མ་ཐག སེམས་སུ་སྔ་ན་མེད་པའི་ཁོང་ཁྲོ་ཆེན་
པོ་ཞིག་ལྡང་སྟེ“གལ་ཏེ་ཁྱོད་མོའི་ཤ་རྗེན་སྟེང་གོན་པའི་དོར་ཐུང་ཡིན་ན་ཅིས་མི་ཆོག་
ཅེས་སྐད་བརྒྱབ། །
ཁྱོད་ཀྱིས་དུས་དེབ་སྤུས་ལེགས་དེ་ས་ལ་གཡུགས།
མལ་ཁྲི་སྟེང་གཡས་ལོག་གཡོན་ལོག་ཡུན་རིང་ལ་བྱས་རུང་། བུ་ཆུང་དང་སྙན་ངག་
གཉིས་ཀ་མཉམ་དུ་ཡ་ཆུང་དུ་འཁྱུགས་པས། སྔར་བཞིན་གཉིད་མི་ཁུགས་མོད། ཟུག་
གཟེར་ལངས་པའི་ཡིད་ལ་འདི་འདྲ་ཤར། །
“གལ་ཏེ། ང་ལས་ཅན་ཞིག་ཡིན་ན། སྒྲུང་གཏམ་དུས་དེབ་སྟེང་བཀོད་ཟིན། གལ་
ཏེ། ང་ལས་ངན་ཞིག་མིན་ན། རང་བུ་ཕ་ལ་རིག་ངེས། གལ་ཏེ…"
(1991ལོའི《གངས་རྒྱན་མེ་ཏོག》དེབ་བཞི་པར་བཀོད)



གཡུ་དྲུག་དཀར་དཔེ་ཚོགས།
འཕྲིན་ལས་རྒྱ་མཚོ།
མདང་དགོང་འདུག་ཡུན་རིང་བས། ད་ནངས་རིག་ལོག་དུས་ལྟར་གཉིད་ལས་མ་
སད། ཁོ་རང་སད་མ་ཐག་མྱུར་མོར་མལ་ལས་ལངས་ཏེ་མལ་གོས་ལེགས་པར་བལྟབས་
རྗེས། སླར་ཡང་མྱུར་བ་མྱུར་བར་ངོ་གདོང་གཙང་མར་བཀྲུས་ཤིང་། དེ་ནས་ཁུར་ཁུག་
ལས་འཕྱོར་ལྭ་གསར་པ་དེ་བླངས་ནས་གོན་པ་ན། ཉི་མ་རི་རྩེ་ནས་ཐག་ཚད་འགའ་ལ་
འཕགས་པ་དང་། ཟི་ལིང་ལ་འགྲོ་བའི་རླངས་འཁོར་ལམ་ལ་ཆས་རན་མོད། འཕྲིན་
ལས་རྒྱ་མཚོའི་གདོང་ལ་བསམ་དོན་གྲུབ་པའི་འཛུམ་མདངས་ཤིག་བསྡུས་ཏེ་གཉིད་དུ་
ཡུར་འདུག་པས། རིག་ལོག་གི་སེམས་ཀྱི་འཚུབ་ཆ་སྔར་ལས་ཇེ་ཆེར་སོང་།
“ཝ་ཡེ། མྱུར་མོར་ལོངས་ཡ།
“ཝ་ཡེ། ཡར་ལོངས། ང་རང་འགྲོ་རན་སོང་།“ རིག་ལོག་གིས་སྐད་གསང་མཐོན་
པོས་བོས།



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། |
སྐབས་དེར། འཕྲིན་ལས་རྒྱ་མཚོ་གློག་བརྙན་ནང་བཞིན་བུ་མོ་མཛེས་མ་ཞིག་གི་
ལག་འགོར་འཇུས་ཏེ་མོའི་སེམས་གཏམ་ལ་ཉན་བཞིན་ཡོད་མོད། གཉིད་ལས་སད་པ་
དང་མཉམ་དུ། མིག་ལམ་གྱི་ཡོད་ཚད་ནམ་མཁའི་འཇའ་ལྟར་ཡལ་སོང་བས། ཕངས་
སེམས་ཆེན་པོ་དང་བཅས་མལ་ལས་མི་ལངས་ཐབས་མེད་བྱུང་།
“འདི་ལྟར་གཉིད་ན་འཚོ་བ་ཇི་ལྟར་རོལ།”
''ཡ་ཐོད་ལ་མདུད་པ་དགུ་བརྒྱབ་འདུག་པ་ཁོང་ཁྲོ་ལངས་པའི་རྟགས་ཡིན་ནམ།”
འཕྲིན་ལས་རྒྱ་མཚོས་རིག་ལོག་གི་སྐད་ཆ་ཚིག་གཅིག་ཀྱང་མ་གོ་ལ། གོ་རུང་སྐྱོན་
བརྗོད་ཀྱི་ཚིག་ལ་ཉན་འདོད་གཏན་ནས་མེད། ཁོ་ལྡབ་ལྡིབ་ངང་ནས་ཁང་སྒོར་བུད་དེ་
གཡས་ལག་རྩིག་ངོས་ལ་འཁེན་བཞིན་ཞལ་ཁྲུས་ཁང་ལ་ཐོན་དུས། མིག་ལྕིབས་གཉིས་
ཀ་འདྲེན་ཤུགས་ཆེ་བའི་རྣོ་ཁབ་ལེན་གཉིས་ཁ་གཏད་དུ་བཞག་པ་ལྟར་ཤུགས་ཀྱིས་
བཙུམས་སོང་བས། ཨར་འདམ་གྱི་ཁྲུས་གཞོང་ལ་འཁེན་ནས་སླར་ཡང་གཉིད་དུ་ཡུར།
སྐབས་ཤིག་ལ། བུ་མོ་མཛེས་མ་དེ་སླར་ཡང་འཛུམ་དམུལ་དམུལ་གྱིས་ཁོའི་གན་ལ་ཐོན་
ཏེ། དཀར་ཞིང་འཇམ་པའི་གཡས་ལག་ཁོའི་ཕྱོགས་སུ་བསྲིངས་པས། ཁོ་རང་ལ་དགའ་
སྤྲོ་ཚད་མེད་སྐྱེས་ཏེ་ལག་པར་ཕུར་ཕུར་ལན་འགར་བྱས་པ་ན། རྩིག་ངོས་ཀྱི་ཆུ་སྦུག་
ལས་ཆུ་འཁྱག་ཤག་ཤག་ཏུ་བཞུར་ཡོང་སྟེ། ཁྲུས་གཞོང་མཐིལ་ནས་ཆུ་རྡུལ་མང་པོ་ཁོ་
རང་གི་གདོང་ལ་མཆེད་བྱུང་བས། དངངས་སྐྲག་དང་བཅས་གཉིད་ལས་སད། ཁོས་རང་
གི་སྐྱུག་བྲོ་བའི་གཉིད་སྟངས་དེ་གཞན་གྱིས་རིག་སོང་སྙམ་སྟེ། བྲེལ་འཚུབ་ངང་ནས་
ཡར་ལྟ་མར་ལྟ་བྱས་རུང་གཡས་གཡོན་ནས་མི་གཅིག་ཀྱང་མ་མཐོང་བས། དལ་ལྷོད་ལྷོད་
ཀྱིས་ཁ་ལག་གཙང་མར་བཀྲུས་ཤིང་སྟོད་ཐུང་གི་ཐུ་བས་གདོང་ཡོངས་ཕྱིས་རྗེས། མགོ་
བོར་ལག་མྱོང་བྱེད་བཞིན་གྱེན་ལ་གཟེངས་པའི་སྐྲ་ལོར་ཆུ་བྲན་ནས་མཛུབ་མོས་ལེགས་



གཡུ་དྲུག་དཀར་དཔེ་ཚོགས། །
པར་ཤད་པ་ན། སྔར་གྱི་གཉིད་ལྗིད་མོ་དེ་གར་སོང་ཆ་མེད་དུ་གྱུར་ཏེ་རིག་པ་རིམ་བཞིན་
ཇེ་གསལ་ལ་སོང་མོད། རྐང་ལག་འགུལ་བ་དང་བསྟུན་ནས་ལུས་ཀྱི་རུས་ཚིགས་ཀུན་
ལ་ཟུག་གཟེར་ལངས་པས། སྐད་ཅིག་ཉིད་ལ་ཁ་སང་རིག་ལོག་ལ་ཚོང་རྫས་རྩིག་རོགས་
བྱས་པའི་བརྒྱུད་རིམ་དེ་ཡིད་ལ་འཕོས་པ་དང་། མི་དང་མི་མི་འདྲ་བའི་ཚོར་སྣང་དྲག་པོ་
དེ་ཡ་ཆུང་ནས་འཚང་ཁ་བྱས།
རིག་ལོག་དང་འཕྲིན་ལས་རྒྱ་མཚོ་གཉིས་ཀ་ཆུང་དུས་གྲོང་ཚོ་གཅིག་ནས་ནར་སོན་
པ་མ་ཟད། ཁྱིམ་ཚང་གཉིས་ཀ་དབྱར་དུས་ནམ་རྒྱུན་རུ་སྐོར་གཡས་གཡོན་ཡིན་པས་
ཕན་ཚུན་ལ་བརྩེ་མདངས་ཧ་ཅང་ཆེ། རྗེས་སུ་ཁྱིམ་གཞིས་ལ་འགྱུར་ལྡོག་སྣ་ཚོགས་བྱུང་
བ་དང་བསྟུན་ནས། རིག་ལོག་གིས་ཚོང་ལས་གཉེར་ཏེ་གོང་རིམ་དང་མང་ཚོགས། ཕྱུག་
པོ་དང་དབུལ་པོ་ཀུན་གྱིས་བསྟོད་བསྔགས་དང་ཡིད་སྨོན་བྱེད་སར་གྱུར་པ་དང་། འཕྲིན་
ལས་རྒྱ་མཚོས་རང་ཁྱིམ་རྩ་མེད་དུ་བཏང་བ་མ་ཟད། ས་མཐའ་སྡེ་མཐར་འཁྱམས་ཏེ་ཤི་
གསོན་གཉིས་ཀའི་མཚན་སྙན་བརླགས་པ་ན། གཞོན་སོ་དཀར་དང་རྒན་མགོ་དཀར་
ཀུན་གྱི་འཕྱ་དམོད་བྱེད་སར་གྱུར་ཡོད་པས། ད་སྐབས་ཁོ་གཉིས་ཀའི་བར་ན་བྱིས་པའི་
དུས་ཀྱི་བརྩེ་འདངས་གཏན་ནས་མེད། འཕྲིན་ལས་རྒྱ་མཚོས་རིག་ལོག་མཐོང་ན་ལུས་
སྒུར་སྒུར་དང་ངག་འཇམ་པོ་བྱས་ནས་བདེ་འཚམ་ཞུ་དགོས་པ་དང༌། རིག་ལོག་གིས་
འཕྲིན་ལས་རྒྱ་མཚོ་མཐོང་ན་ཅི་མི་སྙམ་པའི་ངང་ནས་གང་དྲིས་ལ་ཚིག་ལན་མདོར་
བསྡུས་ཙམ་སྟེར་བའི་ཞོར་དུ། ཡིད་སེམས་ཁོམ་ཞིང་སྣང་བ་སྐྱིད་པའི་སྐབས་སུ་མི་ཚེ་
སྟོང་ཟད་བྱས་ན་མི་འགྲིག་པའི་ཐད་ནས་སློབ་གསོ་རེ་གཏོང་ངེས་ཡིན། ཁ་སང་སྔ་དྲོ།
ཁོ་རང་མགྲོན་ཁང་གི་སྒོ་ཆེན་ཕྱི་རོལ་དུ་ཡར་འགྲོ་མར་འགྲོ་དང་ཕར་འགྲོ་ཚུར་འགྲོ་བྱེད་
བཞིན་རོགས་རམ་བྱ་དགོས་པའི་མགྲོན་པོ་ཞིག་ལ་རེ་ལྟོས་བྱེད་བཞིན་ཡོད་པའི་སྐབས་
སུ། རིག་ལོག་ཕ་ཡུལ་ནས་ཡོང་བའི་རླངས་འཁོར་དེ་ལས་བབས་བྱུང་བས། ཁོ་རང་མ་
10



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བུ་ངོ་འཕྲད་པ་ལྟར་རིག་ལོག་གི་གམ་ལ་རྒྱུགས་སོང་སྟེ་གུས་ཞུམ་ཞུམ་གྱིས་བདེ་འཚམ་
ཞུས་མོད། རིག་ལོག་གིས་འདི་ནས་སྡོད་དང་། ང་ལ་ཚོང་རྩིག་རོགས་བྱ་དགོས”ཞེས་
བཤད་དེ། ཁོ་ལ་ལྟ་ཙམ་ཡང་མི་བྱེད་པར་གམ་གྱི་ཧོས་རིགས་པགས་ཉོ་དེ་ལ་ཚོང་གཏམ་
བཤད་ནས་བསྡད། ཕ་མ་གཉིས་ཀ་མི་ཡུལ་ན་ཡོད་དུས། འཕྲིན་ལས་རྒྱ་མཚོ་ནི་རང་
རློམ་ཆེ་བའི་བྱིས་པ་ཁོག་དཔུང་ཅན་ཞིག་ཡིན་མོད། ད་སྐབས་གཞན་ལ་ངོ་དགའ་བྱེད་
པ་དང་གཞན་གྱི་བརྙས་བཅོས་ལ་བཟོད་བསྲན་བྱེད་པར་དཀའ་ངལ་སྤུ་ཙམ་ཡང་མེད་
པས། ཚོང་བ་གཉིས་ཀས་ཁ་ཡ་མི་བྱེད་རུང་ཁོ་གཉིས་ཀྱི་གན་དུ་དལ་ཅག་གེར་ལངས་ཏེ་
སྐད་ཆ་རེ་གཉིས་བཤད་པའི་གོ་སྐབས་ཨེ་འདུག་བལྟས། ཁ་སང་ཕྱི་དྲོ་ནས་མདང་དགོང་
ནམ་གུང་བར་དུ། ལས་ནས་ལག་མ་དལ་བ་དང་སོང་ནས་སུག་མ་དལ་མོད། ཉིན་མོ་
ལྟོ་འགྲངས་ཤིང་མཚན་མོ་ལུས་གྲང་མ་དགོས་པས་སྣང་བ་ཧ་ཅང་སྐྱིད། ཕྱི་དྲོ། ཁོས་
རིག་ལོག་གི་ལྟ་རྟོག་འོག་ཏུ། མཛོད་ཁང་ལ་སོང་སྟེ་ཚོང་རྫས་རྣམས་རླངས་འཁོར་དུ་
བརྩིགས་ཤིང༌། དེ་ནས་མགྲོན་ཁང་ལ་དྲུད་ཡོང་སྟེ་ཤོག་སྒམ་རེ་རེ་སར་བླངས་ཏེ་ཁང་
བར་བརྩིགས་པ་ན། ངལ་ཞིང་དུབ་པའི་ལུས་ཀྱི་རྩ་ཀུན་ལྷོད་དེ་འགུལ་འདོད་འཕག་
འདོད་ཅི་ཡང་མེད་མོད། འོན་ཀྱང་། རིག་ལོག་གི་རྗེས་སུ་འབྲངས་ཏེ་ཟ་མ་ཡིད་ཚིམས་
པ་ཞིག་ཟོས་པ་དང་། དེ་ནས་ཉི་ཟླ་ཞབས་བྲོ་ཁང་ལ་སོང་ནས་བུ་མོ་འགའ་དང་ལྷན་དུ་
ཁ་བརྡ་བྱས་ནས་ནམ་གུང་བར་དུ་བསྡད་རྗེས། སླར་ཡང་རིག་ལོག་གི་རྗེས་སུ་འབྲངས་
ཏེ་མགྲོན་ཁང་དུ་ཐོན་པ་ན། རང་ཉིད་ཀྱིས་སྒོར་མོ་ཟུར་གང་སྟེར་མ་དགོས་པར་སྐྱིད་དེ་
ཙམ་བརྒྱབ་བསམས་པ་ན། ཡིད་སེམས་རིམ་གྱིས་ཇེ་སྐྱིད་དང་ལུས་ཁམས་རིམ་གྱིས་ཇེ་
དྭངས་ལ་སོང་།
ཁོ་རང་ཞལ་ཁྲུས་ཁང་ནས་ཅུང་ཙམ་འགོར་སོང་བས། སྐྲ་ལོར་བྱིལ་བྱིལ་བྱེད་
བཞིན་མགྲོན་ཁང་ལ་ཐོན་དུས། རིག་ལོག་སྔ་མོ་ནས་ཟི་ལིང་ལ་བུད་སོང་བ་དང་། ཤུལ་
11



གཡུ་དྲུག་དཀར་དཔེ་ཚོགས།
དུ་ཞབས་ཞུ་བུ་མོ་བཙན་པོ་དེས“བོད་འདི་དག”ཅེས་སྡུག་སྨྲེ་འདོན་བཞིན་གད་སྙིགས་
ཕྱགས་ཀྱིན་འདུག མོས་འཕྲིན་ལས་རྒྱ་མཚོ་མཐོང་མ་ཐག་ལས་ཀ་ལས་མཚམས་བཞག་
སྟེ། མཐོང་ཆུང་གི་ཉམས་ཀྱིས་སྡང་མིག་བགྲད་ནས་ལངས་བསྡད་མོད། ཁོས་ཅི་མི་སྙམ་
པའི་ངང་ནས་ཞབས་ཞུ་མར་ལྟ་ཙམ་བྱས་པ་ན། ཕྱགས་མ་བཟུང་བའི་ལག་པ་ཡིད་དུ་
འོང་བ་དེ་མཐོང་བས། རྨི་ལམ་ནང་གི་བུ་མོ་མཛེས་མ་དེ་ཡིད་ལ་གསལ་ལེར་ཤར་བྱུང་།
མདང་དགོང་། འཕྲིན་ལས་རྒྱ་མཚོ་བསྡད་པའི་མགྲོན་ཁང་དེ་རྒྱལ་གཉེར་ཁེ་ལས་
ཤིག་ཡིན་ལ། ལོ་འགའི་སྔོན་ལ་སྟོད་ལུང་ཆུ་མཛོད་ཀྱི་རགས་ཁ་ཤོར་དུས། སྔར་གྱི་
ཁང་ལེབ་རྣམས་རྩ་རྫོགས་བྱས་ནས་ཁུར་སོང་བ་དང་། སྲིད་གཞུང་གིས་རྒུད་སྐྱོབ་མ་
དངུལ་ཕུལ་ནས་སྔར་གནས་སུ་མགྲོན་ཁང་སུམ་ཐོག་ཅན་ཞིག་བརྩིགས། མགྲོན་ཁང་
གི་གཙང་སྦྲ་དང་མགྲོན་པོའི་དོ་དམ་ཆུ་ཚད་ཧ་ཅང་ཞན་རུང་། རིན་གོང་དམའ་བ་དང་
མགྲོན་ཁང་ནང་རོལ་ན་ཆང་དང་དུ་བ་ཉིན་མཚན་ཀུན་ལ་བཙོང་རྒྱུ་ཡོད་པས། ཕྱོགས་
བཞི་མཚམས་བརྒྱད་ཀྱི་མང་ཚོགས་མང་པོས་དེ་ལ་དུང་སེམས་ཆེན་པོ་བཅིངས་ཏེ་ཞག་
འདུག་བྱེད་ཡུལ་བྱས་པ་ན། མགྲོན་ཁང་གི་དཔལ་འབྱོར་ཕན་འབྲས་ཧ་ཅང་བཟང་བས།
མགོ་གཙོ་མཚོ་སྔོན་ཞིང་ཆེན་གྱི་ཕུལ་བྱུང་ཁེ་ལས་པར་བདམས་པ་མ་ཟད། སྒོར་མོ་ཁྲི་
ཚེ་གཅིག་གི་བྱ་དགའ་གནངས་ཏེ་གཟེངས་བསྟོད་བྱས། འཕྲིན་ལས་རྒྱ་མཚོ་ལ་མཚོན་
ན། མགྲོན་ཁང་དེ་ལ་ཆ་རྒྱུས་ཞིབ་མོ་ཡོད་མི་སྲིད་ལ། གང་ལྟར་ནམ་རྒྱུན་མགྲོན་པོ་མང་
པོ་འདུ་བ་དང་། ལྷས་ར་ནི་ཡུལ་ཚོ་འགའ་ཡི་རླངས་འཁོར་ས་ཚིགས་ཡིན་པས། ཁོས་
མགྲོན་པོ་ལ་ལའི་དངོས་པོ་འཁུར་རོགས་བྱེད་པ་དང་རྒྱ་སྐད་མི་ཤེས་པའི་འབྲོག་པ་རེ་
གཉིས་བྱུང་དུས་ལོ་ཙཱ་བ་བྱས་ཏེ་མཁོ་དངོས་ཉོ་རོགས་བྱས་ན། འཚོ་བ་རོལ་སྤྱད་ཀྱི་སྒོར་
མོ་འགའ་ལག་ལ་རེག་ཐུབ་པས། མགྲོན་ཁང་དེ་ཉིད་རང་གི་འཚོ་རྟེན་གལ་ཆེན་ཞིག་ཏུ་
གྱུར་ཡོད་བསམས་ཏེ། སྙིང་ཁོང་རུས་པའི་གཏིང་ནས་བཀའ་དྲིན་ཞུ་བཞིན་ཡོད།
12



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
སྟོན་ཟླ་བརྒྱད་པ་ཚེས་ནས་ཡུན་རིང་མ་འགོར་རུང་། དེ་རིང་གི་གནམ་གཤིས་ཧ་
ཅང་མི་བཟང་། སྐབས་རེར་བསིལ་རླུང་ལྡང་བ་དང་མཚམས་རེར་འཚུབ་མ་འཁོར་བར་
གཞིགས་ན་དགུན་དུས་སྔ་མོ་ནས་ཐོན་པའི་ཚོར་བ་སྟེར། གནའ་མི་ཚོས་ས་ཆ་འདིར་
རླུང་ཆེ་བ་ནི་གེ་སར་རྒྱལ་པོ་བདུད་ལ་འགྲོ་དུས་ཡུལ་འདི་ནས་ཁོལ་མོ་བོར་སོང་བའི་
རྐྱེན་ཡིན་པར་བཤད་ལ། གང་ལྟར་དབྱར་དགུན་སྟོན་དཔྱིད་གང་ཡིན་རུང་རླུང་ཆེན་
མེད་དུས་ཀྱང་བསིལ་རླུང་ཤུར་ཤུར་ལྡང་ངེས་ཡིན། འཕྲིན་ལས་རྒྱ་མཚོ་མགྲོན་ཁང་
ཕྱི་རོལ་དུ་ཐོན་མ་ཐག རླུང་འཚུབ་ཆེན་པོ་ཞིག་ལངས་ཏེ་སྐྲ་ལོ་རྣམས་གྱེན་དུ་གཟེངས་
བྱུང་བས། ཁོས་ལྐོག་ཏུ་ལག་ངོས་ལ་མཆིལ་མ་བཏབ་སྟེ་མགོ་བོར་བྱིལ་བྱིལ་བྱེད་ཞོར་
དུ། ཡར་འགྲོ་མར་འགྲོ་བྱེད་བཞིན་ཁུར་བོ་ལྗིད་མོ་འཁུར་བའི་མགྲོན་པོ་དང་རོགས་རམ་
བྱ་དགོས་པའི་ངོ་ཤེས་ཤིག་ལ་བསྒུགས་མོད། མིག་མདུན་དུ་ཏ་ལེན་སྟོང་བ་ཁུར་མཁན་
ཞིག་ཀྱང་མ་བྱུང་བས། འུ་ཐུག་སྟེ་ཚོང་ཁང་ཆུང་ཆུང་ཞིག་གི་སྒོ་འགྲམ་ནས་ཙོག་སྟེ།
མགྲོན་ཁང་དང་ཁ་གཏད་དུ་ཡོད་པའི་མི་དམངས་སྨན་ཁང་གི་སྒོ་ཆེན་ཕྱི་ནང་ལ་བལྟས་
ནས་བསྡད། སྐབས་རེར། ནད་པ་ལ་ལ་སྨན་ཁང་ནས་འབུད་དུས། སྣོད་ཅ་ལག་དང་
མཁོ་དངོས་རྣམས་ཁུར་གྲོགས་བྱ་དགོས་པ་དང་། མཚམས་རེར། རྒྱ་སྐད་མི་ཤེས་པའི་
ནད་པ་སྨན་ཁང་ལ་ཡོང་སྟེ་སྨན་པར་སྐད་བརྡ་མ་འཕྲོད་ན་ངེས་པར་དུ་ལོ་ཙཱ་ཞིག་དགོས་
འདུག་ཀྱང་། གང་ལྟར་བོད་མི་རྣམས་སྡུག་ལ་འཕྲད་ཡོད་དུས་ནུས་པ་ཡོད་ཚད་བཏོན་
ནས་རོགས་རམ་བྱས་རྗེས། བདེན་པ་བདེན་དྲང་གིས་རང་ཉིད་ཀྱི་འཚོ་བ་རོལ་སྟངས་
མཚམས་སྦྱོར་བྱས་ན། རང་ཉིད་ཀྱི་ཆ་རྐྱེན་ལྟར་སྒོར་མོ་འགའ་སྟེར་བ་ཡིན། རྒན་པ་
ལ་ལར་རོགས་བྱས་ཏེ་དཀའ་ངལ་ཐམས་ཅད་སེལ་བ་ན། ས་ཆ་བདེ་ས་ཞིག་ནས་དཀྱིལ་
ཀྲུང་དུ་བསྡད་དེ་དལ་ལྷོད་ལྷོད་ཀྱིས”དྲིན་ཆེན་པོ། བྱིས་པ་ཡ་རབས་ཤིག་རེད”ཅེས་
བཤད་རྗེས། ཕ་ཡུལ་གང་གི་ཡིན་པ་དང་ཕ་མའི་མིང་ལ་ཅི་ཟེར་བ། ཤ་རུས་ཉེ་འབྲེལ་



གཡུ་དྲུག་དཀར་དཔེ་ཚོགས།
གང་དག་ཡོད་པ་སོགས་ཞིབ་འདྲི་གཏིང་འདྲི་བྱས་ན། ཁོའི་ངོ་མདངས་སྐད་ཅིག་ལ་
འགྱུར་ཏེ་ཚིག་ལན་གཅིག་ཀྱང་སྟེར་མི་ཐུབ་པ་མ་ཟད། རོགས་རམ་ལ་ལས་གླ་ཙམ་སྟེར་
དགོས་ཞེས་ཀྱང་བཤད་མི་ཕོད། །
འཕྲིན་ལས་རྒྱ་མཚོའི་ཁྱིམ་རྒྱུད་ནི་བླ་མ་ཆོས་ཅན་འཁྲུངས་པའི་ཆོས་ཁྱིམ་དང་
དཔོན་པོ་སྟོབས་ཅན་སྐྱེས་པའི་གཡང་ཁྱིམ་ཞིག་མིན་རུང་། མེས་པོས་འཇིག་རྟེན་
པའི་འཚོ་བ་དཀྱུས་མ་དེ་རོལ་ནས་མི་རྒྱུད་རིམ་གྱིས་སྤེལ་བའི་བཤད་རྒྱུན་རེ་ཡོད་
པ་ཡིན། ཁོའི་མེས་པོའི་ཕ་ཡུལ་ནི་འདན་རོང་གསེར་གཞོང་རིང་མོ་ཟེར་བ་དེ་ཡིན་
ལ། ཨ་ཕའི་སྤོ་བོའི་མིང་ལ་ལྷ་དཔལ་ཁ་ཆེ་ཟེར་ཞིང་། ཆུང་དུས་ཕྱུག་པོ་ཞིག་གི་
མནའ་མ་དང་ལུས་འདྲིས་སེམས་འདྲིས་བྱུང་བས། མོ་གཡོ་ཁྲིད་བྱས་ཏེ་ཡུན་རིང་ལ་
བྲོས་རྗེས་དམུ་སྤྱང་དཔོན་པོར་མགོ་བཏགས་ཏེ་གཏན་འདུག་བྱས། ཁོ་ལ་གཏམ་ཁ་
ལྕེ་དང་དཔའ་ནུས་རྩལ་ཆེན་པོ་མེད་རུང་བོའུ་རྩལ་ཧ་ཅང་བཟང་། རྐྱང་དང་དགོ་བ་
སོགས་རྔོན་དུས། མེ་བོའུ་གཅིག་འཕྲོར་གཅིག་ལ་འཕངས་པ་ན། བོའུ་དུད་མཚམས་
མི་ཆད་པའི་ནུས་རྩལ་དང་འཇོན་ཐང་ལྡན་པས། སྡེ་བའི་རྔོན་པ་རྣམས་ཐོག་མར་
ཡ་མཚར་བ་དང་རིམ་བཞིན་ཕྲག་དོག་སྐྱེས་ཏེ་ཁོ་ལ་འདན་རོང་རྐྱང་གསོད་ཅེས་
པའི་མཚང་མིང་ཞིག་ཀྱང་བཏགས། ད་སྐབས་འདན་རོང་རྐྱང་གསོད་ཀྱི་མི་རྒྱུད་
ལ་ཁྱིམ་ཚང་བཅོ་ལྔ་ཡོད་ཅིང་། སྡེ་བས་ཁོ་ཚོར་འདན་རོང་ཚང་ཟེར་ནས་དམའ་
འབེབས་བྱེད་ལ། ཁྱིམ་ཚང་སོ་སོར་བྱིས་པ་ཧ་ཅང་མང་བ་མ་གཏོགས་སྟོབས་འབྱོར་
དབང་ཐང་ཅན་གྱི་བྱིས་པ་གཅིག་ཀྱང་མེད། འཕྲིན་ལས་རྒྱ་མཚོའི་ཨ་ཕའི་མིང་
ལ་འདན་རོང་སྐྱབས་ལོ་ཟེར་ཞིང༌། ནམ་རྒྱུན་དགའ་དགའ་སྤྲོ་སྤྲོའི་ངང་ནས་འཚོ་
བ་རོལ་མཁན་ཞིག་ཡིན། གལ་སྲིད་མི་མང་ཚོགས་ས་ཞིག་ལ་ཐོན་ན་ཁ་བདེ་ལྕེ་
བདེ་བཅོས་ཏེ་སྟོང་ལབ་ངོ་མཚར་བ་མང་པོ་གཅིག་འཕྲོར་གཅིག་ལ་བཤད་པ་དང་།
14



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
མི་ལ་ལས་ཁོའི་མཚང་བརྟོལ་ན། ཁོས”ཨ་ལ་ཀུ་རེ་ཡིན”ཞེས་བཤད་བཞིན་མྱུར་མོར་
ཡར་ལངས་ནས་བུད་འགྲོ། ཁོ་རང་ཆུང་དུས་ནས་ཆང་ལྷ་ཡག་པོ་འབབ་པའི་ལྷ་བ་ཞིག་
ཡིན་མོད། མཚོ་སྔོན་པོར་མཚོ་སྐོར་ལ་འགྲོ་དུས། ཁྱིམ་ཚང་ཞིག་ནས་ཆང་འཐུངས་
རྗེས་ལྷ་བབས་ཏེ་རང་ཉིད་ལ་མཚོན་ལས་བྱེད་སྐབས་ཚེ་ལས་འདས་པ་དང་། བེམ་པོ་
རྒོད་ལ་གཡེལ་བའི་མཚན་མོར་སྤྱང་ཀིས་ཟོས་སོང་། ཨ་མས་གཏམ་ངན་དེ་གོ་རྗེས་ཐོག་
མར་ངུ་འབོད་བྱེད་བཞིན་སྐོར་རྒྱུགས་བྱས་པ་དང༌། ཉིན་འགའི་རྗེས་སུ་རིམ་གྱིས་སྨྱོས་
ཏེ། མཚམས་རེར་ངུ་ཞིང་ལན་རེར་དགོད་པ་དང༌། སྐབས་རེར་གྲགས་འགུལ་ཅི་ཡང་
མེད་པར་ཉིན་མཚན་ཀུན་ལ་ཙོག་ནས་འདུག་པ་ཞིག་ཏུ་གྱུར། རྗེས་སུ། ཨ་ཅེ་རྣམས་
སྟོད་ཀྱི་འཁྱམ་པོ་དང་སྨད་ཀྱི་ལྡོམ་པོའི་རྗེས་སུ་འབྲངས་ནས་གནས་ཡུལ་བརྒྱུད་པ་དང་།
ཨ་མ་སྨྱོན་མ་དང་འཕྲིན་ལས་རྒྱ་མཚོ་གཉིས་ཀ་ཁྱིམ་དུ་ལུས། ཁོས་ཨ་མ་དང་སྒོ་ཕྱུགས་
ཡོངས་ལ་བདག་དམ་བྱེད་མ་ཐུབ་པས། ནོར་ལུག་རྣམས་དུམ་བུ་འགའ་ལ་བགོས་ཏེ་ཤ་
རུས་ཉེ་འབྲེལ་ཚང་ལ་བཅོལ་ཏེ། ཨ་མ་གཉོར་བཞིན་ཉི་མ་འཁྱོལ་ཐབས་བྱས། དེའི་
རྗེས་ཀྱི་འཚོ་བའི་བརྒྱུད་རིམ་ནི་གཞན་གྱིས་གླེང་ཕོད་རུང་། རང་གིས་མི་གཅིག་ལའང་
བཤད་མི་ཕོད་ལ། ཨ་མ་མགོན་པོ་ཚེ་བརྟན་གྱིས་བསད་རྗེས། ཁོ་རང་སྐད་ཅིག་ཉིད་ལ་
འཆར་སྒོ་མེད་པ་དང་གསོན་འདོད་མེད་པ་ཞིག་ཏུ་གྱུར། དེའི་ཁར་ཤ་ཉེ་རྣམས་ལ་བཅོལ་
བའི་ནོར་ལུག་རྣམས་ཤི་ཚར་སོང་ཟེར་ནས་ནོར་མགོ་ལུག་སུག་ཙམ་ཡང་སྟེར་རྒྱུ་མ་བྱུང་
བས། ཁོའི་སྡུག་གིས་མནར་བའི་སེམས་པ་འཁྱག་རོམ་གྱིས་བསྡམས་ཏེ་ཡུན་རིང་ལ་དྲོད་
ཐིག་ཅིག་ལྷུང་བའི་བསྐལ་པ་མ་བྱུང་། ཨ་རག་དམ་བེ་འགའ་ཉོས་ཏེ་རང་སེམས་འཐོམ་
པར་བྱེད་ཆེད། ཐོག་མར་ཁྱིམ་གྱི་སྣོད་དང་ཅ་ལག་བཙོངས་པ་དང་། དེ་ནས་མགོའི་
སྦྲུའང་ཞོར་ལས་པ་ཞིག་ལ་བཙོངས་ཏེ། དམིགས་ཡུལ་ཅི་ཡང་མེད་པར་རླངས་འཁོར་
ནང་ལ་བུད་དེ་ས་མཐར་འཁྱམས་པ་ཡིན།
15



གཡུ་དྲུག་དཀར་དཔེ་ཚོགས།
འཕྲིན་ལས་རྒྱ་མཚོ་ཁུལ་མི་དམངས་སྨན་ཁང་གི་སྒོ་ཆེན་ཕྱི་ནང་ལ་ཅེར་འདུག་
པའི་སྐབས་སུ། བུད་མེད་རྒྱུས་ཡོད་ཅིག་གི་སྣང་བརྙན་མིག་ལམ་ལ་གསལ་ལེར་མངོན་
བྱུང་བས། ཁོ་རང་དགའ་སྤྲོ་དང་བཅས་མྱུར་མོར་ཡར་ལངས་ཏེ་བུད་མེད་དེའི་མདུན་
བསུས་ནས་ཕར་སོང་། བུད་མེད་དེའི་མིང་ལ་དབང་སྒྲོན་ཟེར་ཞིང་། སྟོད་ལུང་ཆུ་མཛོད་
ཀྱི་རགས་ཁ་ཤོར་བའི་ཡར་སྔོན་ལ། ཁྱོ་གར་གློ་ཚ་བྱུང་སྟེ་མི་དམངས་སྨན་ཁང་དུ་བསྡད་
ཡོད་པ་དང་། མོས་ཉིན་མོ་ཁྱོ་གར་ནད་གཡོག་བྱས་ཤིང་མཚན་མོ་མགྲོན་ཁང་དུ་བསྡད་
ནས་ཉི་མ་འཁྱོལ་ཐབས་བྱེད་བཞིན་ཡོད། མཚན་མོ་དེར། ཆུ་ལོག་ཆེན་པོས་བཞུར་ལམ་
གྱི་མི་ཟོག་དང་ཁང་བ་རྣམས་ཁྱུར་མིད་བྱེད་བཞིན་ཐུར་ལ་མཆོང་བ་ན། མགྲོན་ཁང་
གི་ཁང་ལེབ་མང་པོ་ཆུ་ལོག་སྔོན་གྱི་རླུང་འཚུབ་ཆེན་པོ་དེས་སྐད་ཅིག་ཉིད་ལ་རྩ་རྫོགས་
བྱས། དབང་སྒྲོན་གྱིས་བྱིས་པ་དང་ནོར་ལུག་རྣམས་ལ་སེམས་ཁུར་བྱེད་བཞིན་མལ་ཁྲིའི་
སྟེང་ནས་གཡས་འཕག་གཡོན་འཔག་བྱེད་བཞིན་ཡོད་པའི་སྐབས་སུ། ཅི་ཡིན་མི་ཤེས་
པའི་ཆགས་འཇིག་དེ་འདྲ་བྱུང་བས། དངངས་འཚུབ་དང་བཅས་གོག་མ་ནུར་གྱིས་ཡར་
ལངས་ཏེ་སྒོ་ཆེན་ཕྱོགས་སུ་རྩལ་དགུ་བཏོན་ནས་བྲོས་མོད། ངོ་གདོང་འཁྱག་སིབ་སེ་སོང་
བ་དང་མཉམ་དུ། གར་ཡོང་འདིར་ཡོང་མེད་པའི་ཆུ་རླབས་ཤིག་གིས་མོ་ས་ལ་བསྐྱེལ་ཏེ་
མྱུར་མོར་ཁུར་འགོ་བརྩམས། སྐབས་དེར། འཕྲིན་ལས་རྒྱ་མཚོའང་ཆུ་ལོག་ཁྲོད་ནས་
ཐར་ཏེ་ཆུ་འགྲམ་དུ་བུད་པ་ཙམ་ཡིན་ལ། ཁོས་རང་ཉིད་དང་ཐག་མི་རིང་ས་ན་བུད་མེད་
ཅིག་གི་ཨག་འབོད་བྱེད་བཞིན་ཡོད་པ་གོ་མ་ཐག བསམ་དབང་གཟུར་དབང་ཅི་ཡང་
མེད་པར་ཆུ་ནང་ལ་མཆོང་སྟེ་མོ་མྱུར་དུ་ཆུ་འགྲམ་དུ་དྲུད། དབང་སྒྲོན་གྱི་སྲོག་བསྐྱབས་
རྗེས། བཟའ་ཟླ་གཉིས་ཀས་འཇིག་རྟེན་འདི་ན་ཁྱོད་ལས་དྲིན་ཆེན་མེད་པས། ཚེ་
འདིར་ནུས་པ་ཡོད་ཚད་བཏོན་ནས་དྲིན་ལན་གཟོ་ངེས་ཡིན”ཞེས་བཤད་དེ་ཕྱག་འཚལ་
མོད། ཆུ་ལོག་ཁྲོད་ཀྱི་འཇིགས་སྣང་དེ་རིམ་གྱིས་བརྗེད་པ་དང་། ལྷག་པར་འཕྲིན་ལས་
16



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
རྒྱ་མཚོ་མི་ལྡོམ་ཞིག་ཡིན་པ་ཤེས་རྗེས། ས་ཆ་གང་ནས་འཕྲད་ན་སྒོར་མོ་འགའ་སྟེར་བ་
ལས་དྲིན་ཆེན་ཡིན་པའི་ཚིག་གཅིག་ཀྱང་མི་བཤད།
''ཨ་ཅེ། ཁྱོད་ནམ་ཡོང་བ་ཡིན།” ཁོས་འཛུམ་དམུལ་དམུལ་གྱིས་དེ་ལྟར་དྲིས།
'རེམ་རེམ། རླངས་འཁོར་འགྲོ་རན་སོང་། ངའི་དངོས་པོ་ཁུར་རོགས་བྱོས།”
''ཡ་ཡ་ཨ་ཅེ། ཁྱིམ་མི་ཚང་མ་བདེ་འཚམ་ཡིན་ནམ།
''ཡིན་ཡིན། རེམ། རླངས་འཁོར་ཤོར་སོང་ན་ཅི་བྱ།
དབང་སྒྲོན་མདང་དགོང་སྨན་པ་དཔལ་ལྡན་ཚང་ནས་བསྡད་པ་དང་། མོའི་དངོས་
པོ་རྣམས་ཀྱང་ཁོ་ཚང་ན་བཞག་ཡོད། དེ་དུས་ཁྱོ་ག་སྨན་ཁང་དུ་སྡོད་སྐབས། དཔལ་ལྡན་
གྱིས་ནུས་པ་ཡོད་ཚད་བཏོན་ནས་སྨན་བཅོས་བྱས་པས། དབང་སྒྲོན་བཟའ་ཟླ་གཉིས་ལ་
ཡིད་འགུལ་ཐེབས་ནས་སྒོར་མོ་སྟོང་ཚོ་གཅིག་གི་བཀའ་དྲིན་གཟོས་པ་ན། སྨན་པ་དང་
ནད་པའི་འབྲེལ་བ་ནི་མ་གཅིག་སྤུན་ལས་ལྷག་པའི་ཚད་ལ་བསླེབས། དེ་རྗེས་ཀྱི་ལོ་ཟླ་
རིང་མོར། བཟའ་ཟླ་གཉིས་ཀས་འཇིག་རྟེན་འདིར་སྨན་པ་དཔལ་ལྡན་ལས་དྲིན་ཆེན་
མེད་”་ཟེར་བཞིན། ལོ་རེར་ལུག་འགའ་དང་ཡང་ན་སྐམས་གཅིག་དྲིན་ལན་གཟོ་བྱེད་དུ་
འབུལ་གྱིན་ཡོད། ཉིན་འགའི་སྔོན་ལ། སྨན་པ་དཔལ་ལྡན་པེ་ཅིན་ལ་སོང་ནས་སླར་
སླེབས་པ་གོ་རྗེས། མོས་མྱུར་མོར་འབྲུ་མར་རྒྱ་མ་སུམ་ཅུ་ལྷག་བཟུང་ནས་འཚམ་འདྲིར་
ཡོང་བ་ཡིན། འཕྲིན་ལས་རྒྱ་མཚོ་དང་དབང་སྒྲོན་གཉིས་ཀ་དཔལ་ལྡན་ཚང་ལ་འཛུལ་
མ་ཐག ཁྱིམ་བདག་མས་སྤྲོ་བའི་མདངས་ཀྱིས་མགྲོན་བསུ་བྱས་པ་དང་། དབང་སྒྲོན་གྱིས་
དངོས་པོ་གསོ་སྐྱེ་གང་པོ་དེ་འཕྲིན་ལས་རྒྱ་མཚོའི་རྒྱབ་ལ་བཀྱགས་རྗེས། ཁྱོད་ཚང་ལ་
འོ་བརྒྱལ་བྱས་སོང”ཞེས་བཤད་བཞིན་ཁྱིམ་བདག་མའི་ལག་འགོར་འཇུས་ཏེ་བདེ་འཚམ་
ཞུས་པ་དང་། ཁྱིམ་བདག་མའི་གདོང་ལའང་འབྲལ་མི་ཕོད་པའི་མདངས་ཤིག་ཤར་ཏེ་
ཁྱོད་ཚང་ལ་ལན་ཆགས་བྱས་སོང་། ཉིན་འགར་འདི་གར་སྡོད་”ཟེར་ནས་སྐྱེལ་མ་བྱས།
17



གཡུ་དྲུག་དཀར་དཔེ་ཚོགས།
འཕྲིན་ལས་རྒྱ་མཚོས་དངོས་པོ་རླངས་འཁོར་ཀླད་ལ་བརྩིགས་ཏེ་ཐག་པས་ལེགས་
པར་བསྡམས་ནས་མར་བབས་པ་ན། དབང་སྒྲོན་གྱིས་རུམ་ནས་སྒོར་མོ་ཉི་ཤུ་བླངས་ཏེ་
ཁོའི་ལག་ལ་བཞག་རྗེས། ཅི་མི་སྙམ་པའི་ངང་ནས”ད་བདེ་མོ་”ཞེས་བཤད་དེ་ཕྱིར་བལྟས་
ཙམ་ཡང་མེད་པར་རླངས་འཁོར་ལ་བུད།
སྒོར་མོ་ཉི་ཤུའི་ཡོང་འབབ་བྱུང་བ་ན། འཕྲིན་ལས་རྒྱ་མཚོར་ཨ་ཐང་ཆད་པ་དང་ཕོ་
བ་ལྟོགས་པའི་ཚོར་སྣང་བྱུང་སྟེ། སྔར་བཞིན་རོགས་རམ་བྱ་དགོས་པའི་མགྲོན་པོར་སྒུག་
འདོད་གཏན་ནས་མེད། སྒོར་ཉི་ཤུ། རེད་ཡ་སྒོར་ཉི་ཤུ། ཕྱི་དྲོའི་ཟས་རིན་དང་དོ་ནུབ་
མགྲོན་ཁང་ལ་འདུག་པའི་འགྲོ་གྲོན་ཐམས་ཅད་ཐག་གཅོད་བྱས་པ་མ་ཟད། ད་རུང་ན་
ཆུང་རྩེ་རར་སོང་ནས་ལ་གཞས་ལའང་ཉན་ཆོག སང་ཉིན། རིག་ལོག་ཟི་ལིང་ནས་ཐོན་
སྐབས་དུས་ཆད་ལྟར་བསྒུགས་ནས་ཚོང་རྫས་རྩིག་གྲོགས་བྱས་ན། ཟས་རིན་འཐུང་རིན་
དང་མགྲོན་ཁང་གི་ཁང་གླ་ཐག་གཅོད་བྱེད་ཐུབ་པ་མ་ཟད། ད་རུང་སྒོར་མོ་འགའ་ཡང་
སྟེར་ཞེས་བཤད་ཡོད་པས། འཚོ་བར་དཀའ་ཁག་ཅི་ཡང་མེད། ཁོའི་ལུས་ལ་གློ་བུར་
དུ་སྟོབས་ཤུགས་རྒྱས་ཏེ། མགོ་བོ་ལྟག་ཀར་དགྱེ་ཞིང་གོམ་པ་ཐུང་ལེན་བྱེད་བཞིན་ཧོས་
རིགས་ཟ་ཁང་དེར་གཟས་ནས་སོང་། ཟ་ཁང་གི་སྒོ་ནང་ལ་འཛུལ་མ་ཐག་སྔར་གྱི་ཁེངས་
ཉམས་དེ་རྩ་བ་ནས་དོར་ཏེ། གུས་གུས་ཞུམ་ཞུམ་གྱིས་བདག་པོ་ལ་སྒོར་མོ་བཅུ་བྱིན་རྗེས།
ཅོག་ཙེ་ཞིག་གི་འགྲམ་དུ་ཁ་རོག་གེར་ཙོག་ནས་བསྡད།
འཕྲིན་ལས་རྒྱ་མཚོས་ཟ་ཁང་གི་བདག་པོ་ཤེས་ནས་ཡུན་རིང་འགོར་བ་དང་། དུས་
རྒྱུན་ཟ་ཁང་ལ་ཕྱེ་དང་རྡོ་སོལ་ཉོ་རོགས་བྱས་པས། སྒོར་མོ་མེད་དུས་ཀྱང་ཟ་ཁང་ལ་སོང་
ན་འཐེན་ཐུག་དཀར་ཡོལ་གང་ལྡུད་ངེས་ཡིན། ཁོས་ཀྱང་རང་ཉིད་ལ་ཡིད་ཆེས་ཡོང་
བར་བྱེད་ཆེད། སྒོར་མོ་ཡོད་དུས་ཆད་འཇོག་བྱས་པའི་ཟས་རིན་སྤྲད་པ་ན། བདག་པོས་
ནམ་རྒྱུན”གཞོན་ནུ་ཡ་རབས་ཤིག་རེད”ཅེས་བསྟོད་བསྔགས་བྱེད་བཞིན་ཡོད། ཁོས་ཁ་
18



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས་
རོག་གེར་འཐེན་ཐུག་འཐུང་བཞིན་པའི་སྐབས་སུ། ལོ་ན་ཆེ་ཆུང་མེད་པའི་བོད་རིགས་
ན་གཞོན་བཞི་ཡོང་ནས་ཁོའི་ཉེ་འགྲམ་གྱི་ཅོག་ཙེ་གཅིག་གི་མཐའ་སྐོར་ནས་ཙོག ཁོ་
ཚོའི་གོན་པ་གྱོན་སྟངས་དང་འགྲོ་སྟངས་འདུག་སྟངས་ལ་གཞིགས་ན་གཞི་རིམ་གྱི་དགེ་
རྒན་འགའ་ཡིན་པ་འདྲ་ལ། ཀར་ཇ་དཀར་ཡོལ་གང་རེ་ཉོས་ཏེ་ཅུང་ཙམ་འཐུང་རྗེས།
གཅིག་ཁ་གཅིག་གིས་ཕྲོགས་ནས་བྱ་བ་ལས་ན་སྙིང་བོ་མེད་པ་དང་། སློབ་མའི་དུས་
སུ་ལ་ཧ་ཅང་སྐྱིད་མོད། སྐབས་དེར་སྐྱིད་པ་གཏན་ནས་མ་ཤེས་ཞེས་ཡང་བཤད་བསྐྱར་
བཤད་བྱས་པ་ན། འཕྲིན་ལས་རྒྱ་མཚོས་རྫུན་གཏམ། ཚང་མ་རྫུན་རྐྱལ་ཏག་ཏག་རེད
བསམས་ནས་ཁོང་དགོད་ཅིག་བྱས། བྱ་བ་ལས་པའི་མྱོང་ཚོར་མེད་རུང་། སློབ་གྲྭ་ན་
སྐྱིད་ཅིག་ཡོད་ཅེས་ན། ཁོ་རང་ཕོ་ལོ་ཉེར་བརྒྱད་ལ་སོན་རུང་ཡིད་ཆེས་སྤུ་ཙམ་ཡང་མེད།
འཕྲིན་ལས་རྒྱ་མཚོ་སློབ་གྲྭར་ཞུགས་དུས་ལོ་དགུ་ཡིན་ལ། དགེ་རྒན་གྱིས་ཁོ་དང་བྱིས་
པ་མང་པོ་ཁང་བ་ཆེན་པོ་ཞིག་ཏུ་བཀགས་རྗེས། རྩིག་པའི་ངོས་ཀྱི་ཤིང་ལེབ་ནག་པོའི་
སྟེང་ལ་རི་མོ་དཀར་པོ་འགའ་བྲིས་ཏེ། བྱིས་པ་རྣམས་ལ་ལྟ་བཞིན་དབྱུག་པ་རི་མོ་ངོས་
ལ་བཙུགས་ནས”ཏ-ཐ-ད-ན”ཞེས་བཀླགས་པ་ན། བྱིས་པ་ཚོས་ཀྱང་དེ་ལྟར་བཀླགས་
པས། ཁོས་ཀྱང་ལད་མོ་བྱས་ནས་དེ་ལྟར་བཏོན། ཕྱི་ཉིན། བྱིས་པ་མང་པོ་སླར་ཡང་ཁང་
ཆེན་དེ་ལ་འཛོམས་པ་ན། དགེ་རྒན་གྱིས་སླར་ཡང་གྱང་ངོས་ཀྱི་ཤིང་ལེབ་སྟེང་ལ་ཁ་སང་
གི་རི་མོ་དེ་དག་བྲིས་རྗེས་ཁོ་རང་བོས་ཏེ“ཁྱོད་ཀྱིས་ཐེངས་གཅིག་ལ་ཐོན”ཞེས་བཤད་
བཞིན་དབྱུག་པ་རི་མོ་ངོས་ལ་བཙུགས་པ་ན། ཁོས་མྱུར་མོར་”ཏ་ཐ་ད་ན”ཞེས་བཏོན་པ་
ན། དགེ་རྒན་གྱི་གདོང་ལ་འཛུམ་མདངས་ཤིག་ཤར་ཏེ། དབྱུག་པ་རི་མོ་དཀྱིལ་མའི་སྟེང་
ལ་བཙུགས་མོད། ཁོས་སྔར་བཞིན''ཏ་ཐ་ད་ན་ཞེས་བཀླགས་པས། དགེ་རྒན་ལ་ཁོང་ཁྲོ་
ཆེན་པོ་ལངས་ཏེ་ཁོའི་མགོ་ལ་དབྱུག་པས་ལན་གཉིས་གཞུས་པ་ན། མིག་ལམ་ནས་མེ་
སྟག་དམར་འཚུབ་བེ་མཆེད་བྱུང་། དེ་ནས་བཟུང་། ནམ་རྒྱུན་སློབ་ཁྲིད་བྱེད་སྐབས་དགེ་
19



གཡུ་དྲུག་དཀར་དཔེ་ཚོགས།
རྒན་ལག་གི་དབྱུག་པ་ལ་བལྟས་ནས་བསྡད་པས། ཟླ་བ་འགའ་ལ་སློབ་གྲྭར་སོང་རུང་།
ཏ་ཐ་ད་ན་བཞི་ལས་ཡིག་འབྲུ་གཅིག་ཀྱང་རྣ་ལམ་ལ་མ་སོང་། ཨ་ཕས་བུ་ཆུང་གི་རྒྱུ་
མཚན་གོ་རྗེས། ཁོ་རང་གན་ལ་བོས་ནས་ཙོག་ཏུ་བཅུག་ཅིང་། དེ་ནས་དཔེ་དེབ་ངོས་ཀྱི་
རི་མོ་ནག་པོ་དེ་བསྟན་ནས”ཀ-"ཞེས་བཀླགས་པ་ན། ཁོས་ཁ་རོག་གེར་ཨ་ཕའི་གདོང་
ལ་བལྟས་ནས་བསྡད་པས། ཨ་ཕས་རི་མོ་བསྟན་ཏེ“ཁྱོད་ཀྱིས་ཀ -ཞེས་དང”ཞེས་བཤད་
པ་ན། ཁོས་ཀྱང“ཁྱོད་ཀྱིས་ཀ-ཞེས་དང་”ཞེས་ལད་འདོན་བྱས་པ་དང་། ཨ་ཕར་མགོ་རྔ་
མེད་པའི་འཚུབ་ཆ་ཞིག་ལངས་ཏེ་མ་རེད་ཡ། ཁྱོད་ཀྱིས་ཀ-ཞེས་དང་”ཞེས་བཤད་པ་ན།
ཁོས”མ་རེད་ཡ། ཁྱོད་ཀྱིས་ཀ-ཞེས་དང་ཞེས་ལད་འདོན་བྱས་པས། ཨ་ཕའི་སེམས་ཀྱི་
འཚུབ་ཆ་སྔར་ལས་ཇེ་ཆེར་ཕྱིན་ཏེ། ''ཨ་ཕའི་རོ། ཁྱོད་ཀྱིས་ཀ་ཞེས་དང”ཞེས་བཤད་པ་
ན། ཁོས་སྔར་བཞིན་ལད་མོ་བྱས་ཏེ''ཨ་ཕའི་རོ། ཁྱོད་ཀྱིས་ཀ་ཞེས་དང”་ཞེས་ལད་འདོན་
བྱས་པས། ཨ་ཕར་ཁོང་ཁྲོ་ཆེན་པོ་ལངས་ཏེ་ཁོ་ལ་འགྲམ་ལྕག་ཚ་ཐག་ཆོད་པ་ཞིག་གཞུས་
མོད། དགའ་སྤྲོ་སྐྱེས་འོས་པ་ཞིག་ནི། ཕྱི་ཉིན་ནས་བཟུང་ཁོ་རང་སློབ་གྲྭར་འགྲོ་མ་
དགོས། ད་སྐབས་ཁོས་སློབ་གྲྭ་རིག་ན་མགོ་བོ་གཟེར་ནས་འདུག་མི་བཟོད་ཅིང་། སྐབས་
རེར་མགོ་འཐོམ་ནས་འཆར་སྒོ་ཅི་ཡང་མེད་པར་འགྱུར་བ་ཡིན།
འཕྲིན་ལས་རྒྱ་མཚོས་ཟ་མ་ཟོས་རྗེས། འཐེན་ཐུག་གི་དཀར་ཡོལ་ནང་ལ་ཆུ་ཁོལ་
གང་བླུགས་ཏེ་འཐུང་ཞོར་དུ། གསར་བུ་དེ་ཚོའི་ཁ་བརྡ་ལ་ཉན་ནས་བསྡད། ཁོ་ཚོས་
ཚོད་མ་སྣ་ག་ལྔ་ཉོས་རྗེས། ཝུ་ཆང་དམ་བེ་འགའ་བླངས་ཏེ་ཟ་ཞོར་འཐུང་ཞོར་དུ། ཕན་
ཚུན་ལ་ཀུ་རེའི་གཏམ་རེ་བཤད་པ་ན། ཚང་མ་འུར་ཆིལ་ལེར་བགད་མོད། མི་ཆ་མེད་
རྒྱུས་མེད་ཅིག་ལ་མཚོན་ན་གོ་རྒྱུ་དགོད་རྒྱུ་ཅི་ཡང་མེད། ཆང་གི་བཟི་སྟོབས་རིམ་གྱིས་
རྩ་ལམ་ལ་ཁྱབ་པ་དང་བསྟུན་ནས། གཏམ་གྱི་སྲོག་ཤིང་དལ་བུར་རྡུང་རེས་བྱས་ཏེ་དཔའ་
རྟགས་བཞག་པའི་ཐད་ལ་འཁོར་བྱུང་བས། ངོ་མདོག་ནག་ཅིང་སྐྲ་ལོ་སིལ་ལེར་འཁྱིལ་
20



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
བའི་གསར་བུ་དེ་ཡི་གདོང་ལ་སྔ་ན་མེད་པའི་ཁེངས་ཉམས་ཤིག་ཤར་ཏེ། སློབ་གྲྭ་ན་ཡོད་
དུས་གཞན་ལ་གཅར་རྡུང་སྐོར་གསུམ་བྱས་པའི་གཏམ་རྒྱུད་རིང་མོ་དེ་ལག་བརྡ་བྱེད་
བཞིན་ཞིབ་བཤད་བྱས་པ་ན། གཞན་པ་རྣམས་ཀྱིས་ཁོ་ལ་བསྟོད་བསྔགས་བྱེད་བཞིན་
དལ་ཅག་གེར་ཉན་ནས་བསྡད། འཕྲིན་ལས་རྒྱ་མཚོས་གཏམ་གླེང་ལ་ཉན་གྱིན་ཉན་
གྱིན་གསར་བུ་དེ་ལ་ཡིད་སྨོན་ཤོར་ཏེ། རང་ཉིད་གསར་བུ་གན་ཡིན་ན་ཅི་མ་རུང་སྙམ་
བྱུང་། ཁོ་རང་ལ་མཚོན་ན། གཞན་གྱིས་གཅར་རྡུང་ཉོ་གྲངས་མང་བ་མ་གཏོགས། རང་
གིས་མི་ལ་ཁུ་ཚུར་གཅིག་ཀྱང་གཞུས་མ་མྱོང་། མི་ལ་མཁོ་གལ་ཆེ་བའི་དཔའ་རྩལ་དེ་
མེད་སྟབས། མགོན་པོ་ཚེ་བརྟན་ཆང་གིས་བཟི་ནས་ཨ་མ་སྨྱོན་མར་གཅར་རྡུང་བྱེད་
སྐབས། ཁོ་རང་གམ་ན་ལངས་ཡོད་མོད། ཨ་མའི་རྒྱབ་རྩར་མནན་ནས་མགོན་པོ་ཚེ་
བརྟན་ལ་གཅར་རྡུང་བྱེད་པ་ཕར་ཞོག དཔའ་ཞུམ་སྟེ་ཕྱིར་བལྟས་མེད་པར་བྲོས་པས། ཚེ་
གཅིག་ལུས་གཅིག་ལ་འགྱོད་པའི་མཇུག་འབྲས་དེ་འདྲ་བྱུང་བ་རེད། གལ་སྲིད་རང་ཉིད་
དཔའ་བོ་ཞིག་ཡིན་ན… ཨུན་ཨུན། འཇིག་རྟེན་ནས་དཔའ་རྩལ་མེད་ན་བརྩི་བཀུར་
བྱེད་མཁན་མེད། དཔའ་རྩལ་མེད་ན་རང་མགོ་འཁྱོངས་པར་དཀའ་ཁག་ཆེ། དཔའ་
རྩལ་མེད་ན….གང་ལྟར་གཞན་ལ་གཅར་རྡུང་བྱ་དགོས། དེ་རིང༌། མི་གང་རུང་ཞིག་
ལ་ཁྱོད་ཤི་ང་གསོན་གྱི་འཐབ་འཛིང་བྱས་ཏེ། འཕྲིན་ལས་རྒྱ་མཚོ་ཟེར་ན་བོད་ཁམས་
ཀུན་ལ་གྲགས་པ་ཞིག་བྱེད་ཡ། ཁོས་བསམ་གྱིན་བསམ་གྱིན་ལུས་ལ་སྟོབས་རྒྱས་ཤིང་
སྙིང་ལ་དཔའ་འཛོམས་པའི་ཚོར་སྣང་བྱུང་བས། ཤུགས་ཀྱིས་ཡར་ལངས་ནས་ཟ་ཁང་སྒོ་
ལ་འབུད་སྐབས། གཡོགས་མ་ལྗང་ནག་གོན་པའི་གསར་བུ་ཞིག་ཚུར་ཡོང་བཞིན་ཡོད་ལ།
ཁོས་གསར་བུ་དེ་གཟས་ནས་སོང་བ་ན། བར་ཐག་ཇེ་ཉེ་ནས་ཇེ་ཉེར་སོང་བ་དང་བསྟུན་
ནས། སྙིང་སྟོབས་ཀྱང་ཇེ་ཆུང་ནས་ཇེ་ཆུང་ལ་སོང་བས། གསར་བུའི་གམ་ལ་ཐོན་དུས་
ཚིག་གཅིག་བཤད་པའི་སྤོབས་པའང་མེད་པར་གྱུར། ཁོས་རང་ཉིད་ལ་འཁང་ར་བྱེད་
21



གཡུ་དྲུག་དཀར་དཔེ་ཚོགས།
བཞིན་ཕར་སོང་བ་ན། མགྲོན་ཁང་གི་སྒོ་འགྲམ་ལ་ཐོན་དུས། ཟ་ཁང་གི་སྒོ་ལ་འབུད་
སྐབས་ཀྱི་ལུས་སྟོབས་དང་སྙིང་སྟོབས་གར་སོང་མི་ཤེས་པ་མ་ཟད། གསར་བུ་སྟོབས་
ཅན་ཞིག་ཉེ་འགྲམ་ལ་ཡོང་ན་འཇིགས་སྣང་སྐྱེས་ཏེ་འདུག་མི་བཟོད་པའི་ཚོར་སྣང་བྱུང་།
སྐབས་དེར། རྒྱ་རིགས་བུ་མོ་མཛེས་མ་ཞིག་གིས་གོམ་པས་ཐིག་སྒྲ་སྒྲོག་བཞིན་ངུར་བའི་
འགྲོས་ཀྱིས་ཕར་སོང་བ་ན། མོའི་ལྡེམ་ལྡེམ་འགུལ་བའི་མྱོས་བུམ་དང་ལང་ཚོ་སྨིན་པའི་
སྒེག་ཉམས་ཀྱིས་ཁོ་རང་གི་ཡིད་སེམས་ཅིག་ཅར་དུ་ཕྲོགས་པས། སྲང་ལམ་གྱི་བུད་མེད་
རྣམས་ལ་བལྟས་ནས་འདི་ཡི་བྲང་ངོས་ཤིང་ལེབ་དང་མཚུངས། ཕ་གིའི་མྱོས་བུམ་ཧ་
ཅང་ཆེ་རུང་ལྡེམ་ཤུགས་མེད། སྟོད་ཐུང་དམར་པོ་ཅན་གྱི་ནུ་མ་ཐུར་ལ་འཕྱང་སྟེ་ཅི་ཡིན་
མི་ཤེས་མོད། དཀར་ཞིང་ཕྲ་བའི་ལག་པ་ཡག་པོ་ཞིག་འདུག”ཅེས་ནུ་མའི་ཆེ་ཆུང་དང་
བཟང་ངན་ལ་དཔྱད་འཇོག་བྱེད་བཞིན་སར་ཙོག་ནས་བསྡད། སྐབས་ཤིག་ལ། ཚ་རུ་
གོན་པའི་བོད་རིགས་བུད་མེད་ཅིག་ཁོའི་མིག་ལམ་ལ་མངོན་བྱུང་བས། མོས་གྱོན་གོས་
མཐུག་པོ་དེ་གོན་མེད་རྒྱུ་ན། མྱོས་བུམ་དང་འཕོངས་ཚོས་ལ་དཔྱད་འཇོག་ཡིད་ཚིམ་པ་
ཞིག་བྱས་ཆོག་བསམས་ཏེ། ཕངས་སེམས་ཆེན་པོ་སྐྱེས་ཏེ་དངན་པ་རིང་པོ་ཞིག་འཐེན།
ཨ་རོག ཀོ་པགས་ཁུར་རོགས་བྱོས་དང་།” བགྲེས་པོ་རིག་མྱོང་ཞིག་གན་ནས་
ལངས་ཏེ་དེ་ལྟར་བཤད།
''ཨ་རོག སྒོར་མོ་མཁོ་ན་ཀོ་པགས་ཁུར་རོགས་བྱོས།”
འཕྲིན་ལས་རྒྱ་མཚོ་ལ་སུན་སྣང་འདུག་མི་བཟོད་པ་ཞིག་སྐྱེས་མོད། སྒོར་མོ་ལྷག་
མ་འགའ་ཡོད་ན། མགྲོན་ཁང་གི་ཆུ་ཚད་ཇེ་མཐོར་བཏང་ནས་བུད་མེད་འཁྱམ་པོ་ཞིག་
བཙལ་ཆོག་བསམས་ཏེ། འཐད་ལ་མི་འཐད་པའི་ངང་ནས་ཡར་ལངས་ཏེ་བགྲེས་པོའི་
རྗེས་སུ་འབྲངས་ནས་སོང་།
22



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། པ་
མུན་རུབ་པའི་རྗེས་སུ། འཕྲིན་ལས་རྒྱ་མཚོ་ན་ཆུང་རྩེ་རར་སོང་ནས་ལ་གཞས་ལ་
ཉན་ཞོར་དུ་ལྦུ་ཆང་གཡོ་འཐུང་བྱེད་པ་ནི་གོམས་སྲོལ་ཞིག་ཏུ་གྱུར་ཡོད། སྐབས་འདིར།
ལག་ན་སྒོར་མོ་གཅིག་ཀྱང་མེད་པ་མིན་ན། གཞན་གྱིས་ཞུ་བ་བྱས་རུང་ཁོམ་པ་མེད”
ཟེར་ནས་རོགས་རམ་བྱེད་མི་སྲིད། དོ་དགོང་ཁོ་རང་ན་ཆུང་རྩེ་རར་ཐོན་དུས། སྔར་
བཞིན་ཆུ་ཚོད་དགུ་ཡས་མས་ཡིན་ལ། ཁོས་འཛུམ་དམུལ་དམུལ་གྱིས་དོ་དམ་པ་ལ་
སྒོར་མོ་གཅིག་བྱིན་རྗེས་དལ་བུར་སྒོའི་ནང་ལ་འཛུལ་ཏེ། ཡོང་འབབ་ཡོད་པའི་འདུག་
ས་བཟང་བོ་ཞིག་འཚོལ་མགོ་བརྩམས། ཁང་མིག་ཆུང་ཆུང་དེ་བོད་མིས་བཀང་འདུག་
ལ། གྱོན་གོས་ལ་འཛེམ་པའི་ལས་བྱེད་པ་མང་པོ་སྔ་མོར་ཡོང་ནས། ཕྱོགས་བཞིའི་གྱང་
རྩ་ན་བཞག་ཡོད་པའི་རྐུབ་སྟེགས་སྟེང་དུ་བཙིར་ནས་བསྡད་ཡོད་པ་དང་། གཞི་རིམ་
གྱི་མང་ཚོགས་མང་པོས་ས་རྡུལ་ལ་འཛེམ་དོགས་ཆེན་པོ་མི་བྱེད་པས། རྒན་པ་མང་པོ་
ས་ནས་དཀྱིལ་དཀྲུང་དུ་བསྡད་དེ་ཕྲེང་བ་གཏོང་ཞོར་དུ་ལ་གཞས་ལ་ཉན་བཞིན་འདུག་
ཅིང་། ན་གཞོན་རྣམས་ཀྱིས་སྐོར་ཁག་མང་པོ་བསྡུས་ཏེ་ལྷུ་ཆང་འཐུང་ཞོར་དུ་ཉེ་འགྲམ་
གྱི་གཞོན་ནུ་མ་རྣམས་ལ་མཚར་གཏམ་སྣ་ཚོགས་བཤད་བཞིན་གདའ། འཕྲིན་ལས་རྒྱ་
མཚོ་གསར་བུ་དེ་དག་གི་གྲས་ལ་ཞུགས་འདོད་མེད་པ་དང་། ཞུགས་ཀྱང་ཕན་འབྲས་
ཅི་ཡང་མེད། ཁོ་ལ་མཁོ་བ་ནི་གྲོང་རྡལ་འདི་ལ་ཆ་རྒྱུས་ཆེན་པོ་མེད་ཅིང་། གཤིས་རྒྱུད་
དྲང་ཞིང་ངང་རྒྱུད་འཇམ་པ། ཆང་ལ་དགའ་ཞིང་གཏོང་ཕོད་ཆེ་བའི་སྐྱེས་པ་དྲང་མོ་
ཞིག་ཡིན་ལ། ན་ཆུང་རྩེ་རའི་སྒོ་ཆུ་ཚོད་བརྒྱད་ཡས་མས་སུ་འབྱེད་པ་དང་། ཁོ་རང་ཆུ་
ཚོད་དགུ་ཡས་མས་སུ་རྩེ་ཁང་ལ་ཐོན་པར་བྱས་ན་མི་རྣམས་སྔ་མོར་བསླེབས་ཏེ་ལ་གཞས་
ལ་ཉན་བཞིན་ཡོད་པས། ཁོས་མི་ཚོགས་གྲས་ནས་མགོ་སྐོར་གཏོང་ཐུབ་པའི་སྐྱེས་པ་
ཡ་རབས་ཤིག་བཙལ་རྗེས། དལ་ལྷོད་ལྷོད་ཀྱིས་ཁོའི་གམ་ནས་ཙོག་སྟེ་ལ་གཞས་ལེན་
བཞིན་ཡོད་པའི་གླུ་བ་གླུ་མ་རྣམས་མཚམས་སྦྱོར་བྱས་པ་ན། ཁོ་ཚོས་ཐོས་རྒྱ་མཐོང་རྒྱ་
23



གཡུ་དྲུག་དཀར་དཔེ་ཚོགས།
ཡངས་པའི་གསར་བུ་ཡ་རབས་ཤིག་ལ་འཕྲད་སོང་བསམས་ཏེ། ཝུ་ཆང་ཉོས་ནས་ཆང་
འདྲེན་གང་ལེགས་བྱེད་ངེས་ཡིན། ལྷུ་ཆང་ནི་ཁོ་ལ་མཚོན་ན་བཏུང་བ་ངོ་མཚར་ཞིག་
ཡིན་ལ། ཐོག་མར་འཐུང་སྐབས་རྟ་གཅིན་གྱི་དྲི་མས་ཁྱབ་སྟེ་མར་མིད་ན་ཡར་སྐྱུག་ཡོང་
མོད། གསར་བུའི་གསར་རྟགས་སྟོན་ཆེད་གཞན་ལ་ལད་མོ་བྱས་ཏེ་བཙན་འཐུང་བྱས་པ་
ན། རིམ་བཞིན་དེ་ལ་གོམས་ཏེ་མ་འཐུང་ན་འདུག་མི་བཟོད་པ་དང་། ལྷག་པར་ལྷུ་ཆང་
གིས་བཟི་བའི་ཚོར་སྣང་དེ་ཁོ་ལ་མཚོན་ན་ཧ་ཅང་སྐྱིད།
འཕྲིན་ལས་རྒྱ་མཚོས་ཡིད་སེམས་རྣལ་ལ་ཕབ་ནས་ཞིབ་བཙལ་བྱས་རུང་། རང་
ཉིད་ལ་མཁོ་བའི་མི་དེའི་རིགས་གཅིག་ཀྱང་མེད་པ་དང་། ལ་གཞས་ལེན་མཁན་རྣམས་
ནམ་རྒྱུན་གྱི་གཞོན་ནུ་ཕོ་མོ་དེ་ཚོ་ཡིན་པས། དུས་ཡུན་རིང་བོར་ཉན་ན་ཉན་འདོད་
ཅི་ཡང་མེད། ཁོའི་ཡིད་སེམས་ཕམ་སྟེ་མགོ་རྔ་མེད་པའི་དངན་པ་རིང་པོ་ཞིག་འཐེན་
རྗེས། འཆར་གཞི་ཅི་ཡང་མེད་པར་ཁ་རོག་གེར་ལངས་ནས་བསྡད། སྐབས་དེར། རྐང་
འགྲམ་ནས་མི་ཞིག་གིས་ཧབ་སྦྲིད་ཅིག་བརྒྱབ་པས། ཁོས”འདི་ནའང་མི་གཅིག་འདུག"
སྙམ་ནས་མྱུར་མོར་མགོ་བོ་སྒུར་ནས་མར་བལྟས་པ་ན། སྐྱེས་པ་དར་མ་ཞིག་ཁེར་རྐྱང་
དུ་ཙོག་ནས་ལྦུ་ཆང་འཐུང་བཞིན་ཡོད་པ་མཐོང་། མི་དེའི་གདོང་གི་ཉམས་འགྱུར་དང་
གྱོན་གོས་གོན་སྟངས། ཆང་འཐུང་སྐབས་ཀྱི་ཚུགས་ཀ་བཅས་ལ་གཞིགས་པ་ན། ཐོས་
རྒྱ་མཐོང་རྒྱ་ཆུང་བའི་འབྲོག་པ་ཡ་རབས་ཤིག་ཡིན་པ་རྟོགས་པས། ཁོའི་ཡིད་སེམས་ཀྱི་
སྐྱོ་གདུང་སྐད་ཅིག་ལ་ཡལ་ཞིང་འཆར་གཞི་སྣ་ཚོགས་ཡིད་ལ་གཅིག་འཕྲོ་གཅིག་མཐུད་
ཀྱིས་འཕོས་པ་ན། དལ་ལྷོད་ལྷོད་ཀྱིས་སར་ཙོག་ནས་ཅུང་ཙམ་བསྡད་རྗེས། ཐོག་མར་
སྐྱེས་པ་དར་མའི་ཕ་ཡུལ་དྲིས་པ་དང་། དེ་ནས་གླུ་བ་གླུ་མ་རྣམས་མཚམས་སྦྱོར་བྱས་མོད།
སྐྱེས་པ་དེས་ཅི་མི་སྙམ་པའི་ངང་ནས“དེ་རེད”ཟེར་ནས་ལྦུ་ཆང་འཐུང་བ་ལས་འཕྲིན་
ལས་རྒྱ་མཚོར་དོ་སྣང་སྤུ་ཙམ་ཡང་མི་བྱེད། ཁོའི་ཡིད་སེམས་སླར་ཡང་ཕམ་སྟེ་ཡར་ལྟ་
24



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས་
མར་ལྟ་བྱས་ནས་དམིགས་འབེན་གཞན་ཞིག་བཙལ་བཞིན་པའི་སྐབས་སུ། མཚོ་སྔོན་
རླུང་འཕྲིན་ཁང་གི་ཚེ་རིང་སྒོའི་ནང་དུ་འཛུལ་ཡོང་། ཚེ་རིང་དང་འཕྲིན་ལས་རྒྱ་མཚོ་
གཉིས་ཀ་གྲོང་ཚོ་གཅིག་ནས་ནར་སོན་པ་མ་ཟད། ད་དུང་སློབ་ཁང་གཅིག་ནས་ཉིན་
འགའ་ལ་སློབ་སྦྱོང་བྱས་པས་ཅི་བསམ་འདི་བསམ་མེད་པར་མྱུར་མོར་ཡར་ལངས་པ་དང་
མཉམ་དུ་ཁོའི་ལག་མགོར་འཇུས་ཏེ་ཁྱོད་བདེ་མོ་ཡིན་ནམ”ཟེར་ནས་བདེ་འཚམ་ཞུས་པ་
ན། ཚེ་རིང་ཁོའི་གདོང་ལ་ཅེར་ནས་ཡུད་ཙམ་བསྡད་དེ“འཕྲིན་ལས་རྒྱ་མཚོ་ཡིན་ནམ།
ཁྱོད་བདེ་མོ་ཞེས་བཤད་རྗེས། ཡར་མར་ལ་ལྟ་བཞིན་ངོ་ཤེས་གཞན་ཞིག་བཙལ་བ་ན།
གྱང་རྩའི་རྐུབ་སྟེགས་ལས་ལས་བྱེད་པ་ཞིག་ཡར་ལངས་ཏེ”ཚེ་རིང་། འདིར་ཤོག འདིར་
ཤོག”ཟེར་བཞིན་ཡར་ལངས་པས། ཁོ་རང་དགའ་སྤྲོའི་ངང་ནས་མི་ཚོགས་བརྒྱུད་དེ་ཕར་
སོང་།
“མི་འདི་གང་གི་རེད།" སྐྱེས་པས་འཕྲིན་ལས་རྒྱ་མཚོར་དེ་ལྟར་དྲིས།
“མཚོ་སྔོན་རླུང་འཕྲིན་ཁང་གི་རེད།”
“མིང་ལ་ཅི་ཟེར།"
''ཚེ་རིང་།"
ངས་ཉེ་འབྲེལ་ཞིག་ལ་རླུང་འཕྲིན་བརྒྱུད་ནས་ཆ་འཕྲིན་ཞིག་བསྐུར་དགོས་མོད།
ཁོ་ལ་བཤད་ན་ཆོག་གམ།”
“ལོས་ཆོག དེ་ངས་རོགས་རམ་བྱས་ཆོག” འཕྲིན་ལས་རྒྱ་མཚོར་དགའ་སྤྲོ་སྐྱེས་
ནས་དེ་སྐད་བཤད།
སྐྱེས་པ་དར་མ་དེ་ལ་དགའ་སྤྲོ་ཚད་མེད་སྐྱེས་ཏེ”དྲིན་ཆེན་པོ། ངའི་དོན་དག་གྲུབ་
སོང་། ཡ། ད་ཆང་ཐུངས”ཟེར་ནས་ལག་གི་ལྷུ་ཆང་འཐུང་འཕྲོ་དེ་འཕྲིན་ལས་རྒྱ་མཚོའི་
ལག་ལ་བཞག ཁོས་ཀྱང"ཡ་ཡ”ཟེར་ནས་རང་ཚོད་བཟུང་སྟེ་ལྷུ་ཆང་འཐུང་བ་ན། ལྷུ་
25



གཡུ་དྲུག་དཀར་དཔེ་ཚོགས།
ཆང་དམ་བེ་ཕྱེད་ཀ་དེ་མྱུར་དུ་ཚར་སོང་བས། སྐྱེས་པ་དར་མས་བདག་གཉེར་པ་བོས་ཏེ་
ལྷུ་ཆང་དམ་བེ་འགའ་ཉོས་བྱུང་།
ལ་གཞས་ལེན་མཚམས་བཞག་རྗེས། འཕྲིན་ལས་རྒྱ་མཚོས་གོམ་པ་ཐུང་ལེན་བྱས་
ནས་ཕར་སོང་བ་ན། ལྷམ་མཐིལ་གཞུང་ལམ་ངོས་ལ་འཕྲད་པའི་ཐིག་སྒྲ་དེ་སྔར་ལས་
ཆེ་བ་དང་། གདོང་ལ་ཡལ་བ་མེད་པའི་འཛུམ་མདངས་ཤིག་རྒྱས་འདུག དོ་དགོང་སྐྱིད་
པ་ལ་ཨང་། ལྦུ་ཆང་ཡིད་ཚིམ་པ་ཞིག་བཏུང་བ་མ་ཟད། ད་རུང་མི་ཚོགས་ཀྱི་གྲས་ནས་
ཞིང་ཆེན་གྱི་མི་ལ་འབྲེལ་བ་བཟུང་སྟེ་གཞན་གྱི་དོན་དག་སྒྲུབ་རོགས་བྱས། དགའ་བ་ལ་
ཨང་། སྐྱིད་པ་ལ་ཨང་། ནམ་རྒྱུན་འདི་འདྲའི་འཚོ་བ་རོལ་ཐུབ་ན། ལྷ་ཡུལ་ནས་སྐྱེས་
པ་དང་ཁྱད་ཅི་ཡོད། འཕྲིན་ལས་རྒྱ་མཚོས་བསམ་གྱིན་བསམ་གྱིན་ཡིད་སེམས་ཀྱི་སྤྲོ་
སྣང་ཇེ་ཆེ་ནས་ཇེ་ཆེར་ཕྱིན་པ་དང་། ལྷམ་མཐིལ་ལམ་ངོས་ལ་འཕྲད་པའི་ཐིག་སྒྲའང་ཇེ་
གསལ་ནས་ཇེ་གསལ་དུ་སོང་། །
ད་ནི་མཚན་མོའི་ཆུ་ཚོད་བཅུ་གཅིག་ཡིན་ལ། འཕྲིན་ལས་རྒྱ་མཚོ་ཕོ་རོག་
བརྒྱགས་པ་ལྟར་ཧང་འགྲོས་བྱེད་བཞིན་མགྲོན་ཁང་གཟས་ནས་སོང་བ་ན། གཟུགས་
གཞི་རིམ་གྱིས་མུན་པའི་ཁྲོད་དུ་ཡལ་སོང་མོད། ཁྱད་ཆོས་ལྡན་པའི་ཐིག་སྒྲ་དེ་ད་རུང་
གསལ་ལེར་གྲགས་ཡོང་།
1996ལོའི་ཟླ5བའི་ཚེས27ཉིན་བྲིས།
(1996ལོའི《གངས་རྒྱན་མེ་ཏོག》དེབ་གསུམ་པར་བཀོད)
26



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
འཕོ་འགྱུར།
མུན་རུབ་སྐབས་འབབ་མགོ་བརྩམས་པའི་ཆར་བ་ཆེན་པོ་དེ་ནམ་སྨད་བར་དུ་
བབས་པས། རི་ལུང་ཐམས་ཅད་ཀྱི་ཆུ་ཕྲན་རྣམས་འདུས་མདོ་ན་ཡོད་པའི་བྲག་དཀར་ཕུ་
བདུན་གྱི་གཞུང་ཆུ་དེ་ཞག་གཅིག་ལ་ཆེས་ཆེར་བྱུག་སྟེ་གཙང་པོ་རབ་མེད་ཅིག་ཏུ་གྱུར་
པ་དང་། ཁྱིམ་ཚང་རྣམས་ཀྱི་ནོར་ལྷས་ལ་ལྕི་འདམ་གྱི་མཚོ་མོ་རེ་འཁྱིལ་འདུག སྒྲོལ་
མ་དེ་རིང་ཡང་སྔར་བཞིན་མལ་ནས་ལངས་ཏེ། ཐོག་མར་ཟོག་རྫི་གླ་བ་དང་སློབ་གྲྭ་བ་བུ་
ཆུང་ཡོན་ཏན་རྒྱ་མཚོ་གཉིས་ལ་ནངས་ཇ་བསྐོལ་ཅིང་། དེ་ནས་ལྕི་འདམ་ཁྲོད་ཀྱི་འབྲི་
རྣམས་བཞོས་པ་ན། ཉི་མ་ནི་གསེར་གྱིས་བཟོས་པའི་རྔ་བོ་ཆེ་ཞིག་དང་འདྲ་བར་ཤར་
རིའི་རྩེ་ནས་མཐོངས་ལ་དལ་གྱིས་འཕགས་བྱུང་། མོས་ནོར་ལུག་རྣམས་ལྷས་འདབས་
སུ་དེད་རྗེས། ཟོག་རྫི་ཕྱུགས་རྗེས་སུ་མངགས་པ་དང་། ཡོན་ཏན་རྒྱ་མཚོ་སློབ་གྲྭར་འགྲོ་
_27



གཡུ་དྲུག་དཀར་དཔེ་ཚོགས།
རུ་བཅུག་པ་ན། ད་གཟོད་ཐང་ཆད་པ་དང་མཁལ་རྐེད་ན་བའི་ཚོར་བ་ཞིག་བྱུང་། མོས་
དལ་བ་དལ་བུར་འོ་མ་གསར་བ་མང་ཤོས་ཐབ་ཀྱི་སླ་ངར་བླུགས། ཞབས་ལ་མེ་བུས་
རྗེས། ལྗིད་ཏིག་གེར་ཐབ་རྩར་བསྡད་དེ་ངལ་གསོ་བྱས། མོས་ཁྱོ་ག་གཞུང་ཆུར་བརྒལ་
ཐུབ་མིན་ལ་སེམས་ཁུར་བྱེད་བཞིན་བརྙན་འཕྲིན་གྱི་སྒྲ་ལ་ཉན་ནས་བསྡད་པ་ན། ཐབ་
ཀྱི་འོ་མ་གདུས་ཏེ་གློ་བུར་དུ་འཕྱུར་པས། མོ་མྱུར་སྟབས་ཀྱིས་ཡར་ལངས་ཏེ་ལག་ལྕིབས་
ཀྱང་འཛིན་ལོང་མེད་པར་ཁྲོ་སླང་གི་ཕྲུམ་ལྕགས་ནས་བཟུང་སྟེ་ས་ལ་ཕོག་ཀྱང་། མཛུབ་
མོ་རྣམས་བསྲེགས་ཏེ་གཟེར་བྲང་ངེ་བྱུང་བས། མོས་མྱུར་མོར་མཛུབ་མོ་རྣམས་ལ་ཕུ་རེ་
བཏབ་ཅིང་ལཱ་བའི་ཐུ་ངོས་ལ་འཕུར་འཕུར་ལན་འགའ་བྱས་པ་ན་ཟུག་གཟེར་འཇགས་
པར་གྱུར།
''ཨ་ཕ། ཁྱོད་གཉིས་ཀས་འོ་མ་འཐུང་ངམ།" སྒྲོལ་མ་མགྲོན་ཁང་ལ་སོང་སྟེ་སྒྲུག་པོ་
སྒྲུག་མོ་གཉིས་ལ་དེ་སྐད་དྲིས།
མི་འཐུང་།” དེ་གཉིས་ཀ་བརྙན་འཕྲིན་ཟློས་གར་ཞིག་ལ་མཚར་ཡོད་པས། མནའ་
མ་ལ་ལྟ་ཙམ་ཡང་མི་བྱེད་པར་ལན་སྟབས་བདེ་དེ་འདྲ་བྱིན།
མོ་སླར་ཡང་མེ་ཁང་དུ་ལོག་སྟེ་ཚ་ཐབ་སྟེང་གི་མལ་གོས་རྣམས་ལེགས་པར་
བལྟབས་རྗེས། བུ་ཆུང་འཕྲིན་ལས་རྒྱ་མཚོ་མལ་ལས་སློང་རྩིས་བྱས་མོད། ཁོ་ད་དུང་
གཉིད་སྟུག་ཏུ་ཡུར་འདུག་པས། ཚ་ཐབ་ལས་མར་བབས་ཏེ་རང་ཉིད་གཅིག་པོར་འོ་མ་
དཀར་ཡོལ་གང་བཅུས་ཏེ་འཐུང་བཞིན་དུ། མགྲོན་ཁང་ནས་གསལ་ལེར་གྲགས་ཡོང་
བའི་བརྙན་འཕྲིན་གྱི་སྒྲ་ལ་ཉན་ནས་བསྡད། སྐབས་ཤིག་ལ། སྐྱུག་པོས་གཡོགས་མ་ཁམ་
ནག་དེ་གཡང་ཤམ་བྱས་ཤིང་། གཡག་རྔ་མཐུད་ནས་བསླེས་ཡོད་པའི་སྔགས་རལ་དེ་
རྒྱབ་ལ་འཕྱང་སྟེ་མགྲོན་ཁང་སྒོ་ལ་བུད་པས། སྒྲོལ་མ་མྱུར་མོར་ཡར་ལངས་ཏེ་གུས་པའི་
འཛུམ་མདངས་དང་བཅས་ཁོང་མིག་གིས་བསུས།
28



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
KFC"
ht
“མནའ་མ། བརྙན་འཕྲིན་ལ་ལྟོས་དང་། མུ་འབྲེལ་ཟློས་གར་ཡིད་དུ་འོང་བ་ཞིག་
འདུག”
“འོ་ཡ་ཡ།"
མོས་སྒྱུག་པོ་མཆོད་ཁང་དུ་སོང་སྟེ་ཁ་ཏོན་འདོན་རྒྱུ་རེད་སྙམ་སྟེ། དགའ་སྣང་ཆེན་
པོ་དང་བཅས་ཐོག་མར་དྲོན་འཁྱག་རན་པའི་འོ་མ་ཁོལ་མ་དེ་ཞོ་ཟེའུ་ནང་ལ་བླུགས། དེ་
ནས་ཞོ་ཟེའུ་ཚ་ཐབ་སྟེང་ལ་བཞག་སྟེ་ཁེབས་གཡོགས་ཀྱིས་ལེགས་པར་བཏུམས་རྗེས།
མགྲོན་ཁང་དུ་འགྲོ་རྩིས་བྱས་པ་ན། སྒྲུག་པོ་འདུར་མ་རྒྱུག་གིས་སྒོ་ནས་འཛུལ་ཡོང་སྟེ་
ཨ་ལ་ལ། མདང་དགོང་ཆར་བ་ཡ་མཚན་ཞིག་བབས་བྱུང”ཟེར་བཞིན་ཅི་མི་སྙམ་པའི་
ངང་ནས་མགྲོན་ཁང་དུ་སོང་བས། སྒྲོལ་མར་ཁོང་ཁྲོ་ཅུང་ཙམ་ལངས་མོད། སྐྱུག་པོའི་
འགྱུར་ལྡོག་ལ་བསམ་གཞིག་བྱེད་བཞིན་སྔར་ཉིན་བསྙལ་བའི་ཞོ་དང་དེ་རིང་གི་འོ་མ་
རློན་པ་རྣམས་ཟོ་བའི་ནང་ལ་བླུགས་ཏེ་འོ་མ་སྲུབ་གྲབས་བྱས།
སྒྲོལ་མའི་སྒྱུག་པོ་དབང་དྲག་བསྟན་འཛིན་ནི་ཆུང་དུས་མཁའ་ལྡིང་བཀྲ་ཤིས་ཆོས་
སྒང་གི་གྲྭ་པ་ཡིན་ལ། བློ་རིག་གསལ་ཞིང་སྦྱངས་འབྲས་ལེགས་པས། སྐུ་ཕྱོགས་མཁའ་
ལྡིང་མཆོག་གིས་ཐུགས་བརྩེ་ཆེན་པོས་རྗེས་སུ་བཟུང་། བཅིངས་འགྲོལ་བྱས་རྗེས། དུས་
ཀྱི་འགྱུར་བ་དང་བསྟུན་ནས། ཐོག་མར་སྐྱ་ཆས་གྱོན་ནས་སྡོམ་ཁྲིམས་བསྲུངས་པ་དང་།
དེའི་རྗེས་སུ་ན་ཚོད་སྨིན་པ་དང་བསྟུན་ཏེ་དངོས་སུ་སྐྱ་སར་བབས་ཏེ་ཁྱིམ་གཞི་བསྐྱངས།
ཁོའི་རིག་གནས་ཆུ་ཚད་ཅུང་བཟང་བས། སྡེ་བའི་མཛོད་ཁང་དོ་དམ་པ་དང་རྩིས་གཉེར་
པ། ལས་སྐར་རྩིས་ལེན་པ་སོགས་བྱས་ཏེ་ངལ་རྩོལ་ལྕི་མོ་རྣམས་ལ་དེ་འདྲ་ཞུགས་མ་
དགོས། ཆོས་ལུགས་སྲིད་ཇུས་སླར་གསོ་བྱས་རྗེས། མཁའ་ལྡིང་བཀྲ་ཤིས་ཆོས་སྒང་
བསྐྱར་བཞེངས་བྱས་པ་དང་། ན་གཞོན་དང་བྱིས་པ་ལོ་ཆུང་གང་མང་གིས་འགྲན་རྩོད་
བྱེད་བཞིན་དགོན་པར་ཞུགས་པ་ན། མཁའ་ལྡིང་ཚང་གི་ཡང་སྲིད་བཙལ་མེད་པ་དང་།
29



གཡུ་དྲུག་དཀར་དཔེ་ཚོགས།
དགོན་པར་འབུད་རྡུང་དཀྲོལ་གསུམ་དང་ཆོ་ག་ཕྱག་ལེན་ལ་མཁས་པའི་གྲྭ་པ་རྒན་གྲས་
ཤིག་མ་བྱུང་བས། སྡེ་བའི་མགོ་ཁྲིད་དང་རྒན་པ་རྣམས་ཀྱིས་ཁོང་དགོན་པ་བདག་སྐྱོང་
བྱེད་མཁན་ལ་ཕེབས་དགོས་པའི་རེ་བ་བཏོན། ཁོ་རང་ཡང་པར་ལ་ཡིད་འཐད་བྱུང་སྟེ་
ཡར་ལོག་བྱེད་པའི་སྟ་གོན་བྱས་མོད། ཆུང་མ་གཏན་ནས་མ་འཐད་པར་ཁོའི་སྒྱུད་པར་
འཇུས་ནས་ངུས་པ་དང་། བྱིས་པ་རྣམས་ཀྱིས་ཀྱང་བཤོལ་ཡང་ཡང་བཏབ་པས། ཁོ་རང་
གྲོང་སྔགས་བྱེད་བཞིན་ཕ་གཞིས་མི་སྐྱོང་ཐབས་མེད་བྱུང་། ཁོང་ལ་བུ་དང་བུ་མོ་བཞི་
ཡོད་མོད། ཁོས་རེ་བ་བྱེད་ས་ནི་ཚེ་རིང་ཡིན་པས། ཆུང་དུས་ནས་དམིགས་བསལ་གྱིས་
གཉོར་སྐྱོང་བྱས་པར་མ་ཟད། སློབ་ལོ་རན་པའི་དུས་སུ་སློབ་གྲྭར་མངགས། རྗེས་སུ་བུ་
མོ་གནས་ལ་སྟེར་སྐབས་དང་། བུ་གཉིས་ཀར་གནའ་མ་བླངས་ཏེ་ཁྱིམ་གཞིས་གསར་བ་
རེ་སྒྲིག་སྐབས། ཁེངས་ཉམས་དང་བཅས“ཁྱོད་ཚོས་རང་མགོ་རང་གིས་འཁྱོངས་ཏེ་མི་
གྲས་སུ་ལེགས་པོར་ཚུད་ཐུབ་ན། ངེད་རྒན་རྒོན་གཉིས་ལ་ལྟ་རྟོག་རོགས་སྐྱོར་ཅི་ཡང་
བྱ་མི་དགོས། རྗེས་སུ་ཚེ་རིང་ལས་བྱེད་པ་ཞིག་ཏུ་གྱུར་ན། ངེད་གཉིས་རྟེན་ས་ཁོ་བྱས་
ཆོག”ཅེས་བཤད་པ་ཡིན་མོད། ཚེ་རིང་མཐོ་འབྲིང་ནས་མཐར་ཕྱིན་རྗེས་སློབ་གྲྭ་ཆེན་
མོར་རྒྱུགས་མ་འཕྲོད་པར་རང་ཁྱིམ་དུ་ལོག་པ་ན། ཕ་ཡི་སེམས་པ་སྐད་ཅིག་ཉིད་ལ་
འཁྱགས་པར་མ་ཟད། སྡེ་བའི་མི་རྣམས་དང་ཁྱད་པར་དུ་བུ་དང་གནའ་མ་རྣམས་མཐོང་
ན་ཁ་སྐྱེངས་ཏེ་གདོང་ལའང་ལྟ་མི་ཕོད་པར་གྱུར། ཚེ་རིང་ཕ་མའི་གམ་ནས་ཟླ་བ་འགར་
བསྡད་རྗེས། ཕྱུགས་ལས་ཁོ་ན་གཉེར་ན་མདུན་ལམ་ཆེན་པོ་མེད་པའི་གནས་ལུགས་རི་
རབ་འདྲ་བ་དུ་མ་བཤད་དེ་ཚོང་ལས་གཉེར་གྲབས་བྱས། ཨ་ཕས་རང་ལ་བུ་མདོ་མེད་
ཅིག་སྐྱེས་སོང་སྙམ་སྟེ་སེམས་སྔར་ལས་ཇེ་འཁྱག་ལ་སོང་མོད། རང་གིས་ཚེ་གང་ལ་ཁབ་
གསོག་འབིག་གསོག་བྱས་ནས་བསགས་པའི་རྒྱུ་ནོར་ལ་གོད་ཆག་བྲི་བ་མེད་པར་བྱེད་
ཆེད། ཁེ་སྤོགས་བླངས་པའི་ཉེས་པ་ཞིབ་ཏུ་བརྗོད་པ་ན། ཚེ་རིང་གིས་དེང་སྐབས་ཀྱི་
30



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སྒྲི
སྤྱི་ཚོགས་འཕེལ་ཕྱོགས་དང་འབྲོག་ཁུལ་གྱི་གནས་བབ་གཞིར་བཟུང་སྟེ་ལྡོག་ཕྱོགས་ཀྱི་
ལན་བཏབ་པས། ཕ་ནི་བུ་ཡི་དོ་ཟླར་མ་ཡོང་བ་དང་བསྟུན་ནས་ཁོང་ཁྲོ་ཆེན་པོ་ལངས་ཏེ"
མུག་ཕྲུག་ཁྱོད། མི་གྲལ་ལ་བཞག་ན་ཟོག་གྲལ་འགྲོ། རྗེས་སུ་ངས་བསགས་པའི་རྒྱུ་ནོར་
རྣམས་ཚོང་གི་མ་རྩ་མ་བྱས་ན། དགེ་ན་རང་ཁ་རང་གིས་སོས། ཉེས་ན་འཆི་ལམ་རང་
གིས་འཚོལ། ང་ལ་ཁྱོད་འདྲའི་བུ་ཞིག་གཏན་ནས་མེད”ཅེས་བཤད་དེ། རྗེས་སུ་བུ་ལ་
སློབ་གསོ་མི་གཏོང་བའི་དམ་བཅའ་ཡིད་ལ་བཅངས་པར་མ་ཟད། གལ་ཏེ་དངོས་འབྲེལ་
ཚོང་ལས་གཉེར་ན་ཕ་བུའི་འབྲེལ་བ་གཅད་རྒྱུ་ཡིན་ཞེས་ཆོས་སྐྱོང་སྲུང་མ་དཔང་ལ་
བཞག་སྟེ་བྲོ་བོར་མོད། ཚེ་རིང་གིས་ཨ་ཕས་ཅི་བཤད་སྣང་མེད་དུ་བཞག་སྟེ། རང་མགོ་
རང་གིས་འཁྱོངས་པའི་ངང་ནས་ཚོང་ལས་གཉེར་པ་ན། ཕ་ལ་མཚོན་ན། ཕ་བུ་བར་གྱི་
བརྩེ་འདང་ལྕགས་མཁར་སྒོ་མེད་འདྲ་བ་དེ་རྨང་ནས་འཇིག་སོང་། །
སྒྲོལ་མ་དུད་ཁྱིམ་འདིའི་མནའ་མར་གྱུར་རྗེས། སྒྲུག་པོས་རེ་ཐག་ཆད་པའི་ངང་
ནས“ཚེ་འདིའི་བྱ་བ་མཇུག་རྫོགས་སོང་། ད་ནི་ཕྱི་མའི་ལམ་བྲོ་སྒྲིག་པའི་དུས་ལ་བབས་
བྱུང”ཟེར་བཞིན་སྒྲུག་མོ་བཙན་ཤུགས་ཀྱིས་གྲོགས་སུ་བཀུག་སྟེ་སྒྲུབ་པ་ཉམས་ལེན་ལ་
འབད་པ་ན། ཁྱིམ་མི་ལ་ན་ཚ་དང་སྒོ་ཕྱུགས་ལ་ཤི་བོར་མ་བྱུང་ན། གནམ་ས་མགོ་མཇུག་
བརྗེས་ཀྱང་ཁ་ཡ་སྤུ་ཙམ་ཡང་མི་བྱེད། དཔྱིད་ཀ་སློབ་མགོ་རྩོམ་སྐབས་ཚེ་རིང་གིས་རྡོ་
དཀར་སློབ་ཆུང་ལ་གློག་འདོན་འཕྲུལ་ཆས་གཅིག བརྙན་འཕྲིན་འཕྲུལ་ཆས་གཉིས།
བརྙན་འཕྲིན་ལེ་ཚན་ས་ངོས་སྡུད་ལེན་འཕྲུལ་ཆས་གཅིག་བཅས་ཉོས་ཏེ་བཀོད་སྒྲིག་
བྱས་པ་ན། དགེ་རྒན་རྣམས་ཀྱི་མལ་ཁང་ལ་གློག་ཡོད་པ་དང་། ཞིང་ཆེན་དང་རང་སྐྱོང་
ལྗོངས་བདུན་གྱི་བརྙན་འཕྲིན་ལེ་ཚན་ལ་ལྟ་ཐུབ་པར་གྱུར། པ་ཡིས་གཏམ་དེ་གོ་རྗེས་བུ་
ངན་ཁྱི་འདྲ་བ་དེས་ཕ་རྒན་མི་བསམ་དགེ་རྒན་བསམས་སྙམ་སྟེ་ཁོང་ཁྲོ་དང་བཅས་རང་
ཁྱིམ་ལའང་འཕྲུལ་ཆས་དེ་དག་ཉོ་དགོས་པའི་བཀའ་ཕབ། ད་ལོ་རུ་དབྱར་ས་ལ་སྤྱིར་
31



གཡུ་དྲུག་དཀར་དཔེ་ཚོགས།
རྗེས། ཚེ་རིང་གིས་འཕྲུལ་ཆས་དེ་རྣམས་གཅིག་ཀྱང་མ་ལུས་པར་ཁྱིམ་ལ་ཡང་ཉོས་པས།
ཕ་མ་གཉིས་ཀ་བརྙན་འཕྲིན་ལེ་ཚན་ལ་མཚར་ཏེ་ཕྱི་མའི་ལམ་བྲོ་བསྒྲིག་རྒྱུའང་བརྗེད་
པར་གྱུར། ཁོ་གཉིས་རྒྱ་སྐད་ལ་བྱང་ཆ་མེད་པ་དང་རྒྱ་ཡིག་གཅིག་ཀྱང་མི་ཤེས་པས།
བརྙན་འཕྲིན་ཟློས་གར་མང་པོའི་བརྗོད་དོན་གསལ་བོར་མི་གོ་མོད། རང་རྒྱལ་དང་ཕྱི་
རྒྱལ། གནའ་རབས་དང་དེང་རབས་ཀྱི་མི་རྣམས་ཤེལ་ཡོལ་ངོས་ལ་ཤར་ན། གོ་བ་ཆེན་མོ་
མི་ལོན་རུང་སྤྲོ་སྣང་ཆེས་ཆེར་འཕེལ་འདུག སྐབས་དེར་ཁོ་གཉིས་ལ་དོགས་གཞི་ཆེ་བ་
རེ་བྱུང་ན་སྐྱུག་པོས་བྲེལ་འཚུབ་དང་བཅས“ཝ་ཡེ། གནའ་མ། ཁྱོད་རེམ་མ་འདིར་ཤོག་
དང”ཞེས་སྒྲོལ་མ་འབོད་ངེས་ཡིན་ལ། སྐབས་དེར་མོས་ཡིན་ལུགས་ཀྱི་གཏམ་རེ་བཤད་
དེ་ཁོ་གཉིས་ཀའི་དོགས་གཞི་བསལ་རྗེས་མྱུར་མོར་མགྲོན་ཁང་ཕྱི་ལ་ཡོང་དགོས། བརྙན་
འཕྲིན་ཟློས་གར་མང་ཆེ་བའི་བརྗོད་བྱ་ནི་ཕོ་མོའི་བརྩེ་དུངས་ཡིན་པ་དང༌། གཞོན་ནུ་ཕོ་
མོ་དེ་དག་གིས་སྐབས་རེར་ཕན་ཚུན་ཁྱུར་མུད་བྱེད་པར་རྔམ་པའི་ཉམས་སྟོན་བཞིན་མཆུ་
དག་སྦྱོར་ཞིང་། མཚམས་རེར་སྤྲོ་སྣང་ཆེན་པོས་ཧབ་ཆ་བྱེད་བཞིན་དམ་པོར་འཁྱུད་དེ་
འཕག་ར་བྱེད་པས། སྐྱུག་པོ་དང་གནའ་མ་གཉིས་ཀས་ལྷན་དུ་ལྟ་ཐབས་ག་ལ་ཡོད། འོན་
ཏེ་མཐོ་འབྲིང་ནས་མཐར་ཕྱིན་པ་དང་བོད་རྒྱ་ཡིག་རིགས་ཀྱི་ཆུ་ཚད་ཅུང་བཟང་བར་མ་
ཟད། རྩོམ་རིག་སྒྱུ་རྩལ་ལའང་ཆ་རྒྱུས་ཅུང་ཙམ་ཡོད་པས། མེ་ཁང་དུ་བསྡད་དེ་བརྙན་
འཕྲིན་གྱི་སྒྲ་ལ་ཉན་རུང་ཅི་བྱུང་ཅི་བྱས་རགས་ཙམ་གོ་བ་ཡིན། །
ཀུན་གསལ་མཁའ་ལམ་ཡོངས་ན་སྤྲིན་པ་བྱིའུ་མགོ་ཙམ་མེད་ལ། ཉི་མ་རི་རྩེ་
ལ་འཕགས་པ་ནས་བཟུང་ཚ་ལམ་ལམ་བྱེད་པའི་ཉི་འོད་རི་ལུང་ཀུན་ལ་གཏོར་བ་ན།
མདང་དགོང་བབས་པའི་དྲག་ཆར་དེ་སླར་ཡང་རླངས་གཟུགས་སུ་གྱུར་ཏེ་མཁའ་ལ་
འཕགས་མགོ་བརྩམས་པས། མི་རྣམས་ཀྱིས་དབུགས་འབྱིན་རྔུབ་བྱེད་སྐབས་རླན་ཤུར་
ཤུར་བྱེད་པའི་མཁའ་དབུགས་བཟང་པོ་དེ་གློ་བའི་རྩ་ལམ་རེ་རེ་ལ་ཁྱབ་པ་ན། ཡིད་
32



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སེམས་བདེ་ཞིང་ལུས་ཁམས་ལ་འཕྲོད་པའི་སྣང་བ་སྟེར།
སྒྲོལ་མས་འོ་ཟོ་ལུང་མདོ་མཐོང་ས་དེ་ལ་བཞག་སྟེ་འོ་མ་སྲུབ་བཞིན་སླར་ཡང་ལུང་
མདོ་ལ་ཐེངས་ཤིག་བལྟས་པ་ན། རླངས་འཁོར་ཕར་ཞོག་ཐ་ན་རྐང་ཐང་ཚུར་ཡོང་ཞིག་
ཀྱང་མི་མཐོང་བས། མགོ་རྔ་མེད་པའི་དབུགས་རིང་ཞིག་འཐེན་རྗེས་མགོ་བོ་གཡས་སུ་
དཀྱོགས་ཏེ་དྲེད་ལུང་གི་ཕུ་མདའ་བར་གསུམ་ལ་ཞིབ་ལྟ་ལན་ཞིག་བྱས། ཁོ་ཚང་གི་ནོར་
ལུག་རྣམས་སོས་དལ་བག་ཕེབས་ཀྱིས་ལུང་པའི་གཡས་ངོས་ལ་བཀྲམ་འདུག ལུག་རྫི་གླ་
བ་བྲག་ཐོད་ཅིག་གི་ཀླད་ནས་ལངས་ཏེ་ཀི་རྒྱངས་འགའ་བྱས་རྗེས་སླར་ཡང་ས་ལ་བསྡད།
ཁོ་ནི་སྟོང་སྐོར་མཁར་གྱི་དྭ་ཕྲུག་ཅིག་ཡིན་ལ། ཚེ་རིང་གིས་ཟི་ལིང་ལ་ཀོ་ལྤགས་འདྲུད་
སྐབས་ཁོའི་གནས་ཚུལ་ཤེས་ཏེ་རང་ཁྱིམ་ལ་ཁྲིད་ཡོང་ནས་ཟོག་རྫི་བྱེད་དུ་བཅུག ཁོ་
ཁྱིམ་ཚང་འདི་ནས་ལོ་ལྔ་ལྷག་བསྡད་པས། ད་ནི་བོད་སྐད་བཤད་ཤེས་པ་མ་ཟད། འགྲོ་
སྟངས་འདུག་སྟངས་དང་བསམ་བློའི་འཁྱེར་སོ་ཐམས་ཅད་བོད་པའི་འབྲོག་ཕྲུག་ཅིག་
དང་གཉིས་སུ་མེད་པར་གྱུར། གལ་སྲིད་སྐབས་རེར་བྱེད་འབྲེལ་དང་དུས་གསུམ་ཐད་
ནས་ནོར་འཆུགས་རེ་མ་བྱུང་ན་རྒྱ་རིགས་ཤིག་ཡིན་པ་གཏན་ནས་མི་ཤེས། གཉེན་སྒྲིག་
བྱེད་པའི་ན་ཚོད་ལ་བསླེབས་ན། ཚེ་རིང་གིས་ཁོ་ལ་རིགས་རུས་མཐུན་པའི་ཆུང་མ་ཞིག་
བླངས་ཏེ་ཁྱིམ་གཞི་སྒྲིག་རྩིས་ཡོད། །
སྒྲོལ་མས་འོ་མ་སྲུབ་བཞིན་དུ་ལུང་མདོ་ལ་ཅེར་ནས་བསྡད།
ཚེ་རིང་ད་རེབ་ཟི་ལིང་ལ་ངལ་རྩོལ་དཔེ་ལེགས་ཅན་གྱི་གཟེངས་བསྟོད་ཚོགས་
འདུར་ཞུགས་པར་སོང་བ་ཡིན་ལ། མདང་དགོང་མཚོ་སྔོན་རླུང་འཕྲིན་ཁང་གི་འཕྲིན་
གསར་ཞབས་ཞུ་ནང་དུ་རྒྱང་བསྒྲགས་བྱས་པ་ལྟར་ན། དེ་རིང་ཡུལ་ལ་བསླེབ་དགོས་
བྱུང་། མོས་གཞུང་ཆུ་ཆེས་ཆེར་དྲུག་ནས་རླངས་འཁོར་བརྒལ་ཐབས་མི་འདུག་སྙམ་ནས་
སེམས་ལ་འཚུབ་ཆ་ལངས་ཏེ་ལུང་མདོར་ཡང་ཡང་བལྟ་དགོས་བྱུང་། སྒྲོལ་མ་དང་ཚེ་
33



གཡུ་དྲུག་དཀར་དཔེ་ཚོགས།
རིང་གཉིས་ཆུང་དུས་རྩེད་ར་གཅིག་གི་རྩེད་གྲོགས་ཡིན་པ་དང་། རྗེས་སུ་སློབ་ལོ་རན་
པ་ན་གཉིས་ཀ་མཉམ་དུ་སློབ་གྲྭར་ཞུགས། སློབ་ཆུང་ནས་མཐོ་འབྲིང་བར་དུ་འཛིན་གྲྭ་
གཅིག་ཀྱང་ཡིན། སློབ་འབྲིང་ལ་ཞུགས་པ་བཟུང་། ཁོ་གཉིས་ནམ་རྒྱུན་ལུས་དང་གྲིབ་
མ་བཞིན་དུ་འགྲོགས་ཏེ་རང་སེམས་ཀྱི་དགའ་སྤྲོ་དང་སྡུག་བསྔལ་ཕན་ཚུན་ལ་བཤད་པ་
ན། སློབ་གྲོགས་རྣམས་ཀྱིས་ཁོ་གཉིས་ལ“ཚེ་རིང་བཟའ་ཟླ་གཉིས་ཀ”ཞེས་རྩེད་མཚར་
གྱི་ངག་གིས་འབོད། དུས་དེ་ནས་བཟུང་ཁོ་གཉིས་ཀས་ཕན་ཚུན་ལ་བཅངས་པའི་བརྩེ་
སེམས་དེ་སློབ་གྲོགས་ཀྱི་བརྩེ་འདང་ལས་བརྒལ་འདུག་པ་རྟོགས་མོད། ཕན་ཚུན་ལ་
དུངས་སེམས་ཆེན་པོ་བཅངས་ཏེ་སྔར་ལྟར་འགྲོགས་པ་ལས་རང་གི་ཡིད་ཀྱི་ཚོར་སྣང་
དྲག་པོ་དེ་གཅིག་གིས་ཀྱང་མ་བཤད། སློབ་ཆུང་ལ་ཞུགས་པ་ནས་བཟུང་། ཚེ་རིང་གི་
སྦྱངས་འབྲས་ལེགས་པའི་གྲས་སུ་མི་གཏོགས་རུང་། བློ་རིག་རྒོད་ཅིང་འཆར་སྒོ་ཡངས་
པ། ཐབས་བཀོད་མང་ཞིང་བཀོད་འདོམས་ལ་མཁས་པ་ཞིག་ཡིན་པས། ནམ་རྒྱུན་
འཛིན་གྲྭའི་མགོ་ཁྲིད་བྱས་ཏེ་དགེ་རྒན་གྱི་བཀོད་སྒྲིག་ལྟར་སློབ་གྲོགས་རྣམས་ལ་དོ་དམ་
བྱེད་བཞིན་ཡོད། མཐོ་འབྲིང་ནས་མཐར་ཕྱིན་རྗེས་སློབ་གྲྭ་ཆེན་མོར་རྒྱུགས་མ་འཕྲོད་
པས། སྒྲོལ་མའི་སེམས་སྡུག་སྟེ་ཟ་མའི་ཡི་གའང་ཆད་སོང་མོད། ཚེ་རིང་ལ་ཚོར་སྣང་
ཅི་ཡང་མེད། ཁོས་དལ་དལ་ལྷོད་ལྷོད་ཀྱིས”སློབ་གྲྭ་ཆེན་མོར་རྒྱུགས་འཕྲོད་ན་རབ་ཡིན་
མོད། མ་འཕྲོད་ཀྱང་སེམས་སྡུག་དེ་འདྲ་བྱེད་མི་དགོས། ང་ཚོ་བོད་རིགས་ལ་སློབ་གྲྭ་
ཆེན་མོ་བ་མཁོ་གལ་ཆེ་བ་ཧ་ཅང་བདེན་རུང་། ངས་བལྟས་ན་དེ་ལས་ཀྱང་མཁོ་གལ་ཆེ་
བ་ནི་རིག་གནས་ཡོན་ཚད་ཅན་གྱི་རོང་འབྲོག་པ་རེད། གལ་སྲིད་ང་ཚོར་རིག་གནས་
ཅན་གྱི་རོང་འབྲོག་པ་སྐོར་དང་རིམ་པ་ཞིག་ཡོད་ན། ཞིང་ཕྱུགས་ཁོ་ན་གཉེར་བའི་ཐོན་
སྐྱེད་བྱེད་ལུགས་དེ་བསྒྱུར་ཐུབ་པར་མ་ཟད། དཔལ་འབྱོར་འཕེལ་ཚད་ཀྱང་མི་རིགས་
གཞན་དང་ཨ་མཉམ་ཆ་མཉམ་དུ་འགྱུར་ཡོང་”ཞེས་བཤད། མོས་ལོ་གཅིག་ལ་བསྐྱར་



སྒྲི
t?
ག
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
སྦྱོང་བཟང་བོ་བྱས་ཏེ་སང་ལོ་སླར་ཡང་རྒྱུགས་སྤྲོད་པའི་རེ་བ་བྱས་མོད། ཚེ་རིང་གིས་
རྩལ་རྒུ་བཏོན་ཏེ་འབྲོག་པ་རིག་གནས་ཅན་གྱི་དགེ་མཚན་དང་གལ་ཆེན་རང་བཞིན་རི་
རབ་འདྲ་བ་ཞིག་བརྗོད་རྗེས། བདེན་ཅོག་ཅོག་གིས“འུ་གཉིས་ཀས་རང་གཉིས་ཀར་ཡིད་
ཆེས་བྱས་ཏེ་འབྲོག་པ་ཐུན་མོང་མ་ཡིན་པ་ཞིག་བྱས་ན། མ་འོངས་པའི་གྲུབ་འབྲས་སློབ་
གྲྭ་ཆེན་མོ་པ་རྣམས་ལས་ལྡབ་འགྱུར་གྱིས་བཟང་ངེས་ཡིན”ཞེས་བཤད་དེ། རྒྱུགས་སྤྲོད་
པར་གཏན་ནས་མི་འཐད་པའི་བསམ་ཚུལ་བསྟན། སྐབས་དེར། སྒྲོལ་མའང་འུ་ཐུག་
སྟེ་ཚེ་རིང་གི་དྲན་ཕྱོགས་དང་མི་བསྟུན་ཀ་མེད་བྱུང་། མོ་ལ་མཚོན་ན་མགོ་བོ་བསྒྱུར་
ཏེ་སློབ་སྦྱོང་བྱེད་པ་ལས་ནམ་ཡང་བསམ་ཚུལ་གསར་བ་དང་ངོས་ཟིན་གསར་བ་ཞིག་
གཏན་ནས་མེད་པས། གནད་འགག་གི་སྐབས་སུ་ཚེ་རིང་གིས་ཅི་བཤད་དང་ལེན་བྱ་
དགོས་པ་དང་། ཁོ་མེད་ན་རང་ཉིད་གཅིག་པུ་སློབ་གྲྭ་ཆེན་མོར་ཞུགས་རུང་སྙིང་བོ་ཆེན་
པོ་མི་འདུག་སྙམ། ཕ་ཡུལ་དུ་ལོག་ནས་ཟླ་འགའི་རྗེས་སུ། ཁོ་གཉིས་གྲོས་འཆམ་བྱུང་
སྟེ་ཚེ་རིང་གིས་ཕུ་བོ་ལ་སྒོར་མོ་ཆིག་སྟོང་བསྐྱིས་ནས། ས་ཆ་གཞན་ལ་སོང་ནས་ལོ་ཕྱེད་
ཙམ་གྱི་རིང་ལ་ཀོ་ལྤགས་དང་བལ་ཁུལ་གྱི་ཚོང་གཉེར་བ་དང་། དབྱར་ཟླ་ལྔ་པ་ཚེས་མ་
ཐག་མགོ་ལོག་རྨ་ཆེན་ལ་སོང་ནས་དབྱར་རྩྭ་དགུན་འབུ་བརྐོས་ཏེ། སྒོར་མོ་བདུན་ཁྲི་
ལྷག་གི་ཡོང་འབབ་བྱུང་། སྐབས་དེ་དང་བསྟུན་ནས་ཚེ་རིང་གིས་པེ་ཅིན་རྟགས་ཅན་
གྱི་འཇེབ་འཁོར་གཞུག་སྒམ་ཅན་ཞིག་ཉོས་ཤིང་། ཁ་ལོ་སྒྱུར་ཚུལ་ཡང་བྱང་བར་སྦྱངས།
འབྲོག་ཕྱོགས་ཀྱི་ཀོ་ལྤགས་དྲུད་དེ་ཆབ་ཆ་དང་ཟི་ལིང་སོགས་ལ་སོང་ནས་བཙོངས་པ་
ན། ཁེ་སྤོགས་བཟང་བོ་ཐོབ་པར་མ་ཟད། བོད་རྒྱ་ཧོས་གསུམ་གྱི་ཚོང་པའི་ཤག་པོ་ཡང་
གང་མང་བསྒྲིགས། ཁོས་ཁོ་ཚོ་ལ་མཉམ་འབྲེལ་བྱས་ཏེ། དགུན་དུས་ཀོ་ལྤགས་དང་
བལ་ཁུལ་རླངས་འཁོར་མང་བོར་བརྩིགས་ཏེ་ཉིན་ཞ་དང་ཧི་ནན་སོགས་ལ་དྲུད་པ་དང་།
དབྱར་དུས་དབྱར་རྩྭ་དགུན་འབུ་ཉོ་སྡུད་བྱས་ཏེ་ཀོང་ཀྲིག་དང་ཧྲང་ཧྲེ་སོགས་ལ་ཁྱེར། ལོ་
35



གཡུ་དྲུག་དཀར་དཔེ་ཚོགས།
ལྔའི་རིང་ལ་སྒོར་མོ་ས་ཡ་གཉིས་ལྷག་གི་ཡོང་འབབ་བྱུང་། སྐབས་དེར་ཁོས་སྡེ་བར་
སློབ་གྲྭ་ཞིག་གཟུག་པའི་གྲོས་གཞི་བཏོན་པ་ན། སྒྲོལ་མའང་དེ་ལ་ཡིད་འཐད་བྱུང་། ཁོ་
གཉིས་ཀའི་ཇུས་བཀོད་ལྟར་སྒོར་མོ་ཉིས་འབུམ་གྱི་འགྲོ་གྲོན་བཏང་སྟེ་སྡེ་བའི་དགུན་ས་
ནས་སློབ་གྲྭ་ཆུང་ཆུང་ཞིག་བཙུགས། ཡུལ་ཚོའི་སྲིད་གཞུང་ལ་སྙན་ཞུ་ཕུལ་ཏེ་ཡོན་ཚད་
བཟང་ཞིང་ཕུགས་བསམ་ཡོད་པའི་དགེ་རྒན་གསུམ་གདན་དྲངས། ཁྱིམ་བདག་རྣམས་
ལ་སྐུལ་སློང་བྱས་ཏེ་སློབ་ལོ་རན་པའི་བྱིས་པ་གང་མང་བསྡུས། ཕ་མ་གཉིས་ཀ་དང་མང་
ཚོགས་ལས་མི་མང་པོར་སྣང་དོགས་ཅི་ཡང་མེད་མོད། སྒྲོལ་མ་ནི་ཚེ་རིང་གིས་ཕ་ཡུལ་
དུ་ལོག་སྐབས་བཤད་པའི་སྐད་ཆ་དེ་ལ་ཡིད་ཆེས་ཏེ་དགའ་སྣང་ཆེན་པོ་བྱུང་། འོན་ཀྱང་།
སྡེ་བའི་དུད་ཁྱིམ་རྣམས་ཀྱི་རུ་དབྱར་ས་ལ་སྤར་ན། སློབ་གྲྭ་དང་དུད་ཁྱིམ་གྱི་བར་ཐག་
ཧ་ཅང་རིང་བས། བྱིས་པ་སློབ་གྲྭར་མངག་འདོད་མེད་པའི་ཁྱིམ་བདག་རྣམས་ཀྱིས་བུ་
དང་བུ་མོ་དྲན་ནས་འདུག་མི་བཟོད་ཟེར་ནས་བྱིས་པ་ཚོ་ཁྲིད་འགྲོ། ཚེ་རིང་གིས་གནས་
ཚུལ་དེ་ལ་དམིགས་ནས། སྦྲ་གུར་ཆེ་ཆུང་མང་པོ་ཉོས་ཏེ། དགུན་དུས་ཀྱི་བཅའ་སྡོད་
སློབ་ཆུང་དེ་དབྱར་དུས་ཀྱི་སྦྲ་གུར་སློབ་ཆུང་དུ་བསྒྱུར་ཅིང༌། སློབ་གྲྭའི་མདུན་ཅོག་དང་
འདུག་སྟེགས་དྲུད་ཡོང་སྟེ། སྡེ་བའི་ས་དཀྱིལ་ནས་སློབ་གྲྭ་བཙུགས། ཁྱིམ་བདག་དེ་
རིགས་ལའང་ཁ་གཡར་ས་མེད་པས་བྱིས་པ་སྔར་བཞིན་སློབ་གྲྭར་བསྐྱལ་པ་མ་ཟད། སྔོན་
ཆད་བྱིས་པ་གཏན་ནས་སློབ་གྲྭར་མི་མངགས་པའི་དུད་ཁྱིམ་མང་པོས་ཀྱང་བུ་དང་བུ་མོ་
སློབ་གྲྭར་བསྐྱལ། །
ད་སྐབས། ཚེ་རིང་རྡོ་དཀར་སློབ་ཆུང་གི་མཚན་འཛིན་སློབ་གཙོ་ཡིན་པ་དང་།
ཁོས་དགེ་རྒན་རེ་ལ་ཟླ་རེར་སྒོར་མོ་བརྒྱ་རེ་དང་། སློབ་མ་རེ་ལ་ལོ་རེར་སྒོར་ཉིས་བརྒྱའི་
འཚོ་བའི་གྲོན་དངུལ་སྟེར་བཞིན་ཡོད།
ནམ་མཁར་སྔར་བཞིན་སྤྲིན་པ་བྱིའུ་མགོ་ཙམ་ཡང་མེད་ལ། རི་ངོས་སྤང་གཞོང་
36



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བྷ
)
གི་ཆར་ཆུ་བསད་པ་དང་མཁའ་དབུགས་ཁྲོད་ཀྱི་ཆུ་རླངས་ཇེ་ཉུང་དུ་སོང་བ་དང་བསྟུན་
ནས། དབྱར་གྱི་ཉི་འོད་བཙན་པོ་དེ་ཐོགས་གེགས་མེད་པར་རི་ལུང་ཐང་གསུམ་ལ་འཕྲོས།
ས་ཐོག་གི་ཡོད་ཚད་རིམ་གྱིས་གཞོབ་འགྲོ་བའི་སྣང་བ་སྟེར། སྒྲོལ་མས་འོ་ཟོ་ཁྱམས་ཀྱི་
གྲིབ་བསིལ་འོག་ཏུ་སྤར་ཏེ་མུ་མཐུད་དུ་འོ་མ་བསྲུབས་པ་ན། མཚོག་མའི་འཕར་རྩ་ལྡོག་
ལྷོག་ལྡིང་བ་དང་བསྟུན་ནས་མགོ་བོ་གཟེར་བྲང་ངེར་སོང་བ་དང་བསྟུན་ནས། ལུས་
སྟོབས་ཟད་ཅིང་འགུལ་འདོད་མེད་པ་ཞིག་བྱུང༌། སྐབས་དེར། བུ་ཆུང་འཕྲིན་ལས་རྒྱ་
མཚོས་གཡས་ལག་གིས་རྔུལ་ཆུ་འབྱིད་བཞིན་དང་། གཡོན་ལག་གི་དོར་མའི་ཁ་འཁོར་
ལ་འཐམ་བཞིན་གོམ་པ་འཁྱར་འཁྱོར་སྤོ་བཞིན་སྒོ་ལ་བུད། །
“འོ་འོ། ཨ་མའི་གཅེས་ཕྲུག ཁྱོད་ནམ་ཞིག་ལ་མལ་ལས་ལངས་པ་ཡིན།"
''ཨ་མ། ང་ལ་འོ་མ་དགོས།
ཡ་ཡ། ཨ་མས་མར་ལོ་བླངས་རྗེས། མྱུར་མོར་ཁྱོད་ལ་འོ་མ་བསྐོལ་ཡ།
མིན། མི་དགོས།”ལང་ཤོར་ལ་སོང་བའི་འཕྲིན་ལས་རྒྱ་མཚོས་ཨ་མས་རང་གི་རེ་
བ་མྱུར་མོར་མི་བསྐང་བ་ཤེས་ནས། སྔར་བཞིན་ས་ལ་འགྱེལ་ཏེ་ངུ་རྒྱངས་བྱེད་བཞིན་
འཕག་ར་བྱས། སྐབས་ཤིག་ལ། འཕོངས་ཚོས་ཉི་འོད་འོག་ཏུ་ཚ་ལམ་ལམ་བྱེད་པའི་
ལྕགས་ལེབ་གཅིག་ལ་གླན་བྱུང་བས། འཇིགས་སྣང་དང་བཅས་ངུ་མཚམས་བཞག་སྟེ་
མྱུར་མོར་ཡར་ལངས་རྗེས། འཕོངས་ཚོས་ལ་འཕུར་འཕུར་བྱེད་བཞིན་ས་ངོས་ལ་ཞིབ་
ལྟ་བྱས། སྒྲོལ་མས་བུ་ཆུང་གི་སྤྱོད་ལུགས་དགོད་བྲོ་དེ་མཐོང་མ་ཐག་ཁོང་འཛུམ་ཞིག་
ཤོར་ཅིང་ལུས་སྟོབས་ཀྱང་ཅུང་ཙམ་འཕེལ་བྱུང་བས། སྐད་གསང་མཐོན་པོས“གཅིག་ཡ།
གཉིས་ཡ”ཞེས་གྲངས་ཀ་དབྱངས་སུ་འགུགས་བཞིན་འོ་མ་ཤུགས་ཀྱིས་བསྲུབས།
དབྱར་གྱི་ཉི་འོད་བཙན་དུས་མེ་འབུད་པ་ནི་ལས་ཀ་ལས་འདོད་མེད་པ་ཞིག་ཡིན་
ལ། གཅིག་ན་དུད་ཁུང་དུ་དུ་བ་མི་འགྲོ་བས་ཁྱིམ་ལ་དུ་བ་འཁྲིགས་ཏེ་འདུག་མི་བཟོད་
37



གཡུ་དྲུག་དཀར་དཔེ་ཚོགས།
པ་དང་། གཉིས་ན་ལུས་ལ་ཚ་བའི་གདུངས་ཏེ་འགྲོ་འདོད་འཕག་འདོད་མེད་པར་གྱུར་
འགྲོ། སྒྲོལ་མས་སླ་ང་གཅིག་གི་ནང་ལ་དར་བ་བསྐོལ་པ་དང་། གཞན་ཞིག་གི་ནང་ལ་
གུང་ཇ་བསྐོལ་རྩིས་བྱས་ཏེ། རྒྱ་ཐབ་གཉིས་ཀའི་ནང་ལ་མེ་བུས། སྐབས་དེར་བསེར་བུ་
འཇམ་པོ་ཞིག་ལྡང་བྱུང་བས་ཁྱིམ་དུ་དུ་བ་དེ་ཙམ་མ་འཁྲིགས་མོད། དབྱར་གྱི་ཚ་རྨུགས་
ལ་མེ་དྲོད་ཀྱིས་རམ་འདེགས་བྱེད་པས། སྒྲོལ་མའི་དཔྲལ་ངོས་དང་སོག་རྒྱབ་ནས་རྡུལ་
ཆུ་ཞམ་ཞམ་དུ་བཞུར་བར་མ་ཟད། བཞིན་རས་ཀྱང་དམར་པོར་གྱུར་སོང་། མོས་ཚ་
རྨུགས་ལ་མ་འཛེམས་པར་ཟས་སྣོད་དང་དཀར་ཡོལ་རྣམས་བཀྲུས་པ་ན། དཔྲལ་ངོས་
ཀྱི་རྔུལ་ཆུ་སྔར་ལས་ཇེ་མང་དུ་སོང་སྟེ་བསྟུད་མར་མ་ཕྱིས་ན་རྔུལ་ཆུ་མིག་ཀོང་ལ་བབས་
ནས་མིག་ཟུང་མི་བདེ་བའི་ཚོར་བ་སྟེར་མོད་། སྒྲུག་པོ་སྒྲུག་མོ་གཉིས་ལ་སྣང་དོགས་
ཅི་ཡང་མེད་པར་སྔར་བཞིན་བརྙན་འཕྲིན་གྱི་ལྟད་མོ་ལ་མཚར་འདུག མོས་དྲག་རྩལ་
པ་རྣམས་གཡུལ་ལ་ཆས་ཏེ་བར་སྣང་ནས་འཁྱུག་འགྲོས་བྱེད་བཞིན་མྱུར་སྟབས་ཀྱིས་
མཚོན་གཡུག་པའི་སྒྲ་དེ་གོ་མ་ཐག སྒྱུ་རྩལ་གྱི་རྟོག་བཟོའང་ཚད་མེད་པ་ཞིག་ག་ལ་ཡིན་
སྙམ་བཞིན་འཁྲབ་གཞུང་རྩོམ་མཁན་དང་འཁྲབ་ཁྲིད་པ་ལ་སྡིགས་དམོད་བྱས། ཉན་
གྱིན་ཉན་གྱིན་སྒྱུ་རྩལ་ལ་མ་རངས་པའི་འཁང་ར་དེ་སྒྱུག་པོ་སྒྱུག་མོའི་ཕྱོགས་སུ་འཕོས་
ཏེ་ཞེ་སྡང་ཆེན་པོ་སྐྱེས། མོས་རང་དང་ཚེ་རིང་གཉིས་ཀའི་ཕུགས་བསམ་མངོན་འགྱུར་
བྱེད་པའི་འགལ་རྐྱེན་དེ་སེལ་བར་འབད་མི་དགོས་ན། ཁྱིམ་ཚང་འདི་ནས་གཡོག་མོའི་
ངང་ཚུལ་བཟུང་སྟེ་བདེན་རྫུན་ལེགས་མིན་ཀུན་ལ་ལེགས་སོ་ཟེར་བཞིན་འཁུམས་
ནས་འདུག་འདོད་གཏན་ནས་མེད། ལོ་འགའི་སྔོན་ནས་བཟུང་། སྡེ་བའི་འོ་མའི་ཐོན་
ཁུངས་ཧ་ཅང་བཟང་བ་དེ་ལ་དམིགས་ནས་འོ་ཕྱེ་བཟོ་གྲྭ་ཞིག་བཙུགས་ཏེ་ཁོ་མོ་བདག་
གཉེར་དོ་དམ་པར་བསྐོ་རྩིས་བྱས་མོད། སྐྱུག་པོ་སྒོ་ཕྱུགས་ཐམས་ཅད་བཙོང་བར་མ་
འཐད་ན་མོ་ལའང་ཁོམ་པ་མེད་པས། འཆར་གཞི་བཟང་བོ་དེ་ཕྱིར་སྣུར་མི་བྱེད་ཀ་མེད་
38



Col
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
བྱུང་། སྤྱིར་ཚེ་རིང་གིས་ཚོང་གཉེར་མགོ་བརྩམས་པ་ནས་བཟུང་། དུད་ཁྱིམ་འདི་
མིང་གི་ཁྱིམ་ཚང་གཅིག་དང་དོན་ལ་ཁྱིམ་ཚང་གཉིས་སུ་འགྱུར་འདུག སྒྱུག་པོས་སྒོ་
ཕྱུགས་ཆེ་ཆུང་ཐམས་ཅད་རང་གི་སྒེར་ནོར་ལ་བརྩིས་ཏེ། ཀོ་ལྤགས་དང་བལ་ཁུལ་གྱི་
རིན་པ་རྣམས་རང་གིས་བདག་བྱས་ཏེ་ཁྱིམ་ཚང་ལ་སྐར་གང་ཡང་མི་བཀོལ། ཚེ་རིང་
གིས་ཨ་ཕའི་ཐུགས་དགྱེས་པར་བྱེད་ཆེད། དབྱར་དུས་སྡེ་བའི་དུད་ཁྱིམ་རྣམས་ཀྱིས་སྦྲ་
དང་སྦྲེའུ་ནག་ཕུབ་ཡོད་རུང་། རང་ཁྱིམ་ལ་དབྱར་ས་ནས་ཁང་བ་ཡིད་དུ་འོང་བ་ཞིག་
བརྩིགས། དེས་སྔར་བཞིན་དགའ་བ་ཅི་ཡང་མ་ཁྱོགས། མགྲོན་ཁང་འགྲམ་ནས་མཆོད་
ཁང་ཡིད་དུ་འོང་བ་ཞིག་བརྩིགས་མོད། དེས་ཀྱང་རྡོ་ཐོག་ལ་ཆུ་བླུགས་པ་ལྟར་སྒྲུག་
པོར་དགའ་སྣང་ཙམ་ཡང་མ་བྱུང་། རྗེས་སུ་ཁྱིམ་ལ་མགྲོན་པོ་བསླེབས་ན་ཕ་མ་གཉིས་
ཀ་མཚན་མོ་གཉིད་ཐབས་མི་འདུག་ཟེར་ནས་མཆོད་ཁང་འགྲམ་དུ་ཁོ་གཉིས་ལ་ཁང་
མིག་ཆུང་ཆུང་ཞིག་བརྩིགས་པ་ན། སྨུག་པོས་མཆོད་ཁང་དང་ཁང་མིག་གསར་བ་དེ་
གཉིས་རང་གི་ཁྱིམ་ཚང་དུ་བརྩིས་ཏེ། མེ་ཁང་དང་མགྲོན་ཁང་ལ་གཏན་ནས་མི་ཡོང་།
ཡིན་ནའང་བརྙན་འཕྲིན་འཕྲུལ་ཆས་ཉོས་པ་ནས་བཟུང༌། ནམ་རྒྱུན་མགྲོན་ཁང་ལ་
འཛུལ་ཏེ་རང་གི་ཁང་བའང་བརྗེད་འདུག ལྷག་པར་མཚན་མོ་སྡེ་བའི་རྒན་པོ་འགའ་
དང་ལྷན་དུ་བརྙན་འཕྲིན་ལ་བལྟས་ཏེ་མདོ་འཛིན་པས་བདེ་འཚམ་ཞུ་བའི་བར་དུ་
སྣང་དོགས་མེད་པར་བསྡད་པ་ན། བྱིས་པ་དང་ཟོག་རྫི་དུས་ལྟར་གཉིད་མི་ཐུབ་ཅིང་།
དེ་བཞིན་ཕྱི་ཉིན་ཡང་སྔ་མོར་ལངས་མི་ཐུབ། མོར་གཉིད་བབས་ཏེ་གཟོད་གླགས་མེད་
རུང་ནམ་སྨད་བར་དུ་མགྲོན་པོ་དང་སྒྲུག་པོ་སྒྱུག་མོ་རྣམས་ལ་ཟས་འདྲེན་ཇ་འདྲེན་
བྱ་དགོས་པ་དང་། ཕྱི་ཉིན་དུས་ལྟར་མལ་ལས་ལངས་ཏེ་ཁྱིམ་སོ་ཤོར་པ་མེད་པར་བྱ་
དགོས། དེ་ལྟར་རྒྱུན་དུ་ཨ་ཐང་ཆད་ཆད་ཀྱིས་ལས་ལ་འབད་པས་ལུས་ཀྱང་རིད་སོང་།
མོས་ཐེངས་འགའ་ལ་བརྙན་འཕྲིན་ཁོ་གཉིས་ཀའི་ཁང་མིག་ནང་ལ་འཁྱེར་དགོས་པའི་
39



གཡུ་དྲུག་དཀར་དཔེ་ཚོགས།
གནས་ལུགས་བཤད་རྩིས་བྱས་མོད། སྒྲུག་པོར་ཁོང་ཁྲོ་ལངས་ན་སྔར་བྱས་ཐམས་ཅད་ཆུ་
ལ་བསྐྱུར་པ་དང་འདྲ་བ་ཡིན་སྙམ་སྟེ་ཞེ་སྡང་སྐྱེས་རུང་བཟོད་བསྲན་མི་བྱེད་ཀ་མེད་བྱུང་།
ཨ་ཅེ་སྒྲོལ་མ།“སྒོའི་ཕྱི་རོལ་ནས་ཕོ་སྐད་རྒྱུས་ཡོད་ཅིག་གིས་བོས་བྱུང་།
ཤོག་ཤོག་”
མགྲོན་པོ་ནི་རྡོ་དཀར་སློབ་ཆུང་གི་དགེ་རྒན་དབང་ཆེན་སྟོབས་རྒྱལ་རེད། དགེ་
རྒན་ཁྱིམ་ལ་བསླེབས་ཏེ་ཡུད་ཙམ་འགོར་རྗེས་ཡོན་ཏན་རྒྱ་མཚོའང་སྒོ་ནང་ལ་འཛུལ་
ཡོང་། ཁོའི་མགོ་བོ་སྨད་ཅིང་ངོ་མདངས་འགྱུར་འདུག་པར་གཞིགས་ན་སྐྱོན་ཆེན་པོ་
ཞིག་བྱུང་ཡོད་པ་འདྲ། །
"འགྲོ། མགྲོན་ཁང་དུ་འགྲོ
''མིན། ང་འདི་ནས་བསྡད་ཆོག ”
དབང་ཆེན་སྟོབས་རྒྱལ་གོ་ཁ་ནས་བསྡད་རྗེས། སྒྲོལ་མས་མྱུར་མོར་སིལ་ཏོག་དང་
ཀོ་རེ་བསྒྲིགས་ཏེ་མགྲོན་པོའི་མདུན་ལ་བཞག སྐབས་དེར་ཐབ་ཀྱི་ཇའང་ཁོལ་ཏེ་ལྷོག་
ལྐོག་ཏུ་གདུས་པས། མོས་ཐོག་མར་དགེ་རྒན་ལ་ཇ་དཀར་ཡོལ་གང་བླུགས་པ་དང་། དེ་
ནས་རྩམ་ཤིང་དང་ཇ་དེམ་བཟུང་སྟེ་སྒུག་པོ་སྒྲུག་མོ་གཉིས་ལ་ཇ་འདྲེན་དུ་སོང་། སླར་
མེ་ཁང་དུ་ལོག་སྐབས་ཡོན་ཏན་རྒྱ་མཚོ་སྔར་མལ་ན་ལངས་འདུག་པ་དང་། འཕྲིན་ལས་
རྒྱ་མཚོས་སིལ་ཏོག་གཉིས་བླངས་ཏེ་སོ་འདེབས་བཞིན་ཕར་འགྲོ་ཚུར་འོངས་བྱེད་བཞིན་
གདའ། །
“དགེ་རྒན། ཇ་འཐུང་། ངེད་ཚང་གི་བླུན་ཕྲུག་འདི་དག་གཅིག་ནི་འདུག་མི་ཤེས།
གཅིག་གིས་ཟ་མི་ཤེས།"
“བྱིས་པ་ཚང་མ་འདི་འདྲ་ཡིན།”
སྒྲོལ་མས་ཡོན་ཏན་རྒྱ་མཚེས་མ་རབས་ཅི་ཞིག་བྱས་སམ་སྙམ་ནས་བསམ་གཞིག་
40



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
''ཨ་ཅེ་སྒྲོལ་མ། ང་གཏུག་བཤེར་ལ་ཡོང་བ་ཡིན།”
"ཕ་མ་གཉིས་ཀའི་བཀའ་དྲིན་ལ་བརྟེན་ནས། ཡོན་ཏན་རྒྱ་མཚོའི་སྦྱངས་འབྲས་
འཛིན་གྲྭ་ཡོངས་ཀྱི་དྭངས་རྩེ་ཡིན་མོད། ཁོས་ནམ་རྒྱུན་སློབ་གྲོགས་རྣམས་ལ་སྤྲང་ཕྲུག་
ངེད་ཚང་གི་སློབ་གྲྭར་ཡོང་མི་དགོས་ཟེར་ནས་སྡིགས་དམོད་བྱེད་པ་རེད། ངེད་ཅག་གིས་
མི་རུང་མི་ལེགས་པའི་གནས་ལུགས་བཤད་དེ་སློབ་གསོ་བཏང་རུང་ཁོས་དོ་སྣང་མི་བྱེད།
ད་ནངས་ཁྱིམ་བདག་འགའ་སློབ་གྲྭར་ཡོང་སྟེ་ངེད་ཚང་གི་བྱིས་པ་ཚེ་རིང་ཚང་གི་སློབ་
གྲྭར་ཞུགས་དོན་མེད་ཟེར་ནས་བྱིས་པ་འཁྲིད་རྩིས་བྱས། ངེད་ཅག་གིས་རང་སྐྱོན་ངོས་
ལེན་བྱས་ནས་རྗེས་སུ་དོན་དག་དེ་འདྲ་མི་འབྱུང་བའི་དམ་བཅའ་བྱས།
སྒྲོལ་མའི་དང་ཐོག་གི་ཁོང་ཁྲོ་ཞི་མེད་པ་དང་། དེའི་ཁར་དབང་ཆེན་སྟོབས་རྒྱལ་
གྱི་གཏམ་དེ་ཐོས་པས། ཞེ་སྡང་བཟོད་གླགས་མེད་པ་ཞིག་ལངས་ཏེ་ཡོན་ཏན་རྒྱ་མཚོ་ལ་
གཅར་རྡུང་གོ་ཆོད་པ་ཞིག་བྱ་དགོས་སྙམ་པའི་བསམ་ཚུལ་བྱུང་མོད། དགེ་རྒན་གྱི་མདུན་
ནས་ཚུལ་དེ་འདྲ་བསྟན་ན་མི་འོས་སྙམ་ནས་བཙན་ཤུགས་ཀྱིས་བཟོད་བསྲན་བྱས།
“ངེད་ཚང་གི་སློབ་གྲྭ། ཁྱོད་ཚང་གི་སློབ་གྲྭ་གང་ན་ཡོད། ཨ། ཁྱོད་ལ་ཚང་ཞིག་
ཡོད་དམ། ཨ། སྐད་ཆ་དེ་ཁྱོད་འདྲ་བ་ཞིག་གི་ཁ་ལ་འཚམ་པ་ཡིན་ནམ…༌
''ཅི་བྱུང་།”སྒྲུག་མོས་མནའ་མར་ཁོང་ཁྲོ་ཆེན་པོ་ལངས་ཏེ་ཚ་བོར་གཤེ་གཤེ་གཏོང་
བཞིན་པ་ཐོས་རྗེས་མྱུར་མོར་མགྲོན་ཁང་ཕྱི་ལ་བུད། །
“ཅི་བྱུང་བ་རང་གི་ཚ་བོར་དྲིས།“སྒྲོལ་མས་ཁོང་ཁྲོ་དང་བཅས་དེ་ལྟར་བཤད་རྗེས།
རང་གི་བཤད་ལུགས་འཆུགས་སོང་སྙམ་སྟེ་འགྱོད་པ་སྐྱེས་པ་དང་ལྷན་དུ་ཁོང་ཁྲོའང་ཅུང་
ཞི་སོང་།



གཡུ་དྲུག་དཀར་དཔེ་ཚོགས།
“གཅེས་ཕྲུག་གིས་ཅི་བྱས། སྤོ་མོར་ཤོད།
'ཤོད་ཡ། གཅེས་ཕྲུག ”
ཝེ། མནའ་མ། ཁྱོད་མྱུར་མོར་ཤོག་དང་། བོད་སྐད་ལེ་ཚན་བཏང་བྱུང་། སྐྱུག་
པོས་མགྲོན་ཁང་ནས་དེ་ལྟར་བོས།
“འོ -ཡ་ཡ།" སྒྲོལ་མར་འགྲོ་འདོད་མེད་རུང་དེ་ལྟར་མི་བཤད་ཀ་མེད་ཡིན། སྐྱུག་
པོས་རྒྱ་སྐད་ལེ་ཚན་ལ་ག་འདྲ་བལྟས་རུང་བརྗོད་དོན་གསལ་བོར་མི་གོ་བས། བོད་སྐད་
ལེ་ཚན་ལ་སྤྲོ་སྣང་ཆེན་པོ་གདའ། ཁོས་མི་གཞན་རྣམས་ཀྱང་ཁོ་དང་འདྲ་བར་སྙམ་སྟེ།
བོད་སྐད་ལེ་ཚན་བཏང་མ་ཐག་ཁྱིམ་མི་ཀུན་ལ་ཀི་རྒྱངས་བྱས་ནས་འབོད་པ་ཡིན། མོ་
ལ་མཚོན་ན། བོད་སྐད་གསར་འགྱུར་དེ་ཉིན་འགའི་སྔོན་ལ་སྒྲ་སྡུད་འཁོར་ལོ་ལས་གོ་བ་
དང་། རིག་རྩལ་ལེ་ཚན་རྣམས་ཡང་གཏོང་བསྐྱར་གཏོང་བྱེད་བཞིན་ཡོད་པས་སྤྲོ་སྣང་
ཆེན་པོ་མེད།
བརྙན་འཕྲིན་དུ་ཐོག་མར་རྒྱལ་སྲིད་སྤྱི་ཁྱབ་ཁང་གི་ཙུང་ལི་ལིས་ཕེང་གིས་ཧྥེ་
གླིང་གི་མགོ་ཁྲིད་ཞིག་ལ་མཇལ་འཕྲད་གནང་བ་བཤད་པ་དང༌། དེ་ནས་ཞང་ཀང་གི་
ལོ་རྒྱུས་ཐུང་ཐུང་ཞིག་མཚམས་སྦྱོར་བྱས། དེའི་རྗེས་སུ་ཚོགས་ཡུན་ཉིན་ལྔ་ཡིན་པའི་
ཞིང་ཆེན་ངལ་རྩོལ་དཔེ་ལེགས་ཅན་གྱི་གཟེངས་བསྟོད་ཚོགས་ཆེན་དེ་ཟླ་ལྔ་བའི་ཚེས་
དྲུག་ཉིན་ཟི་ལིང་ནས་གྲོལ་པ་དང་། ཚོགས་འདུ་འཚོགས་བཞིན་པའི་སྐབས་སུ་གསར་
འགོད་པས་བོད་རིགས་ཚོང་དཔོན་ཚེ་རིང་ལ་བཅར་འདྲི་བྱས་ཚུལ་ཤར། དེར་ཡོད་ཀུན་
གྱིས་རང་རང་གི་དབང་ཤེས་འཕྲུལ་བ་མིན་ནམ་སྙམ་བཞིན་ཤེལ་ཡོལ་ངོས་ལ་ཅེར་ནས་
བསྡད། བརྙན་འཕྲིན་གྱི་ཤེལ་ཡོལ་ངོས་སུ་ཐོག་མར་ལྡུམ་ར་ཆེན་པོ་ཞིག་གི་འགྲམ་དུ་ཕྱེ་
A2



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
གླིང་བཞགས་གོས་གྱོན་པའི་མི་གཉིས་གཤིབས་ནས་དལ་བུར་འོང་བ་ཤར། མི་དེ་གཉིས་
ཀྱི་གཟུགས་བརྙན་ཇེ་གསལ་ཇེ་ཆེར་སོང་བ་ན། ཚེ་རིང་གི་བཅར་འདྲི་དང་ལེན་བྱེད་
བཞིན་ཡོད་པ་ཤེས། ཁོའི་བྲང་ཁར་མེ་ཏོག་དམར་པོ་ཞིག་བཏགས་ཤིང་། ལག་ལ་ཤོག་
ཁུག་ཆེན་པོ་ཞིག་བཟུང་འདུག བཅར་འདྲི་པ་དེ་བོད་རིགས་གཞོན་ནུ་མ་ཞིག་ཡིན་ལ།
མོའི་ལག་ལ་སྐྲ་སྦུག་ནག་པོ་ཞིག་བཟུང་འདུག མི་རྣམས་ཀྱིས་བློ་སེམས་གཅིག་ཏུ་བསྒྲིལ་
ཏེ་ཤེལ་ཡོལ་ལ་ཅེར་ཡོད་པའི་སྐབས་སུ། གཞོན་ནུ་མ་དེས་འཛུམ་དམུལ་དམུལ་གྱིས་དྲི་
བ་བཏོན།
“བློ་མཐུན་ཚེ་རིང་ལགས། ཁྱོད་ཀྱིས་ཐོག་མར་ཚོང་ལས་གཉེར་དུས་སྒོར་མོ་ཁོ་ན་
བསམས་པ་མ་ཡིན་ནམ།”
“ཚོང་གི་མཐའ་འབྲས་ནི་ཁེ་སྤོགས་ཡིན་པས། ཀུན་གྱིས་ཚོང་ལས་གཉེར་བའི་
དམིགསས་ཡུལ་ནི་སྒོར་མོ་ཡིན་དགོས། འོན་ཀྱང་ངས་ཁེ་སྤོགས་གཅིག་པུའི་དོན་དུ་
ཚོང་ལས་གཉེར་བ་མིན།
དེས་ན་ཁྱོད་ཀྱིས་ཅི་ཞིག་ལ་དམིགས་པ་ཡིན།”
“ང་ཚོ་བོད་རིགས་ནི་ཞིང་ཕྱུགས་ཁོ་ན་གཉེར་བའི་མི་རིགས་ཤིག་ཡིན་ལ། ཞིང་
ཕྱུགས་ཁོ་ནར་བརྟེན་ནས་དཔལ་འབྱོར་གྱི་གནས་བབ་སྒྱུར་ཐབས་གཏན་ནས་མེད།
ལྷག་པར་ད་སྐབས་མི་ཞིང་དང་རྩྭ་ཕྱུགས་བར་གྱི་འགལ་བ་ཇེ་དྲག་ནས་ཇེ་དྲག་རེད།
ངེད་ཚང་ལ་དཔེ་བཞག་ནས་བཤད་ན། དགུན་མཚེར་དང་དཔྱིད་མཚེར་ན་རྩྭ་བཀག་
ར་བ་མུའུ་ཉིས་སྟོང་ལྷག་ཡོད་ལ། མིག་སྔར་བལྟས་ན་ཕྱུགས་ཟོག་བསྐྱངས་ནས་འཚོ་
བ་རོལ་ན་དཀའ་ཁག་ཆེན་པོ་མེད་མོད། བུ་གཉིས་ཀའི་རིང་ལ་རྩྭ་ས་དེ་མུའུ་ཆིག་སྟོང་
ལྷག་བྱས་ནས་བགོ་དགོས་པ་དང་། དེ་ནས་ཚ་བོ་བཞི་ཡོད་པའི་དབང་དུ་བཏང་ན་ཁྱིམ་
ཚང་རེ་ལ་རྩྭ་ས་མུའུ་ལྔ་བརྒྱ་ཙམ་ལས་མེད། འདི་ལྟར་མི་རབས་དུ་མ་འགོར་བ་ན། རང་
43



གཡུ་དྲུག་དཀར་དཔེ་ཚོགས།
གི་རྩྭ་ར་ནང་གི་རྩྭ་དེ་ཟོག་གིས་ཟ་བ་ཕར་ཞོག་མིས་ཟ་བའི་དབང་དུ་བཏང་ནའང་ལྟོ་བ་
འགྲང་དཀའ། དེར་བརྟེན། ང་ཚོས་ངེས་པར་དུ་ཞིང་ཕྱུགས་གཉེར་བའི་ཞོར་དུ། མི་
གང་མང་ཞིག་གིས་ཞིང་གྲོང་ཁེ་ལས་སོགས་ལས་རིགས་གཞན་པའི་ལས་ཀ་གཉེར་ཏེ་མི་
ཕྱུགས་དང་རྩྭ་ཕྱུགས་བར་གྱི་འགལ་བ་ཇེ་ཆུང་ལ་གཏང་དགོས། འདི་ནི་བོད་མི་རིགས་
ཀྱི་དར་རྒུད་ཆགས་འཇིག་དང་འབྲེལ་བ་དམ་པོ་ཡོད་པའི་དོན་ཆེན་ཞིག་རེད། ངས་
ཚོང་ལས་གཉེར་ཏེ་ཡོང་འབབ་ལེགས་པོ་བྱུང་རྗེས། སྐབས་བབ་དང་བསྟུན་ནས་བོད་
ཁུལ་ལ་འཚམས་པའི་བཟོ་གྲྭ་འགའ་བཙུགས་ཏེ། རང་གི་མི་རབས་རྗེས་མར་འཚོ་རྟེན་
གཞོམ་གཞིག་མེད་པ་ཞིག་མཁོ་སྤྲོད་བྱེད་པ་དང༌། བསམ་བློ་རྗེས་ལུས་ཡིན་པའི་བོད་མི་
མང་པོ་ཞིག་གིས་ང་དང་ང་ལྟ་བུ་ལ་ལད་མོ་བྱེད་པར་དྲན་སྐུལ་བྱེད་རྩིས་ཡིན།"
གཞོན་ནུ་དེས་ཡིད་ཚིམས་པའི་མདངས་ཤིག་ཕྱུང་སྟེ་སླར་ཡང“ཁྱོད་ཀྱིས་རྒྱ་རིགས་
དྭ་ཕྲུག་ཅིག་སྙོར་སྐྱོང་བྱས་པ་མི་རིགས་མཐུན་སྒྲིལ་གྱི་ཆེད་དུ་ཡིན་ནམ” ཞེས་དྲིས།
"ངས་རྒྱ་རིགས་དྭ་ཕྲུག་ཅིག་གཉོར་སྐྱོང་བྱས་ཡོད་པ་བདེན་མོད། དེ་ཐོག་མར་
རང་ཁྱིམ་ལ་ཁྲིད་འོང་དུས་སྙིང་རྗེ་སྐྱེས་པ་མ་གཏོགས་རིགས་རུས་གང་ལ་གཏོགས་མིན་
ལ་བསམ་བློ་མ་བཏང་། དེ་མི་བཟང་དོན་བཟང་ལ་བརྩིས་ན་ཆོག་རུང་། ཐད་ཀར་མི་
རིགས་མཐུན་སྒྲིལ་ཡིན་ཚུལ་དུ་བསྒྲགས་ན་སྐབས་དེའི་གནས་ཚུལ་ངོ་མ་དང་ཅུང་ཙམ་
མི་མཐུན།
གཞོན་ནུ་མ་དེའི་ངོ་མདངས་ཅུང་ཙམ་འགྱུར་ཏེ་སླར་ཡང་ཅི་ཞིག་འདྲི་རྩིས་བྱེད་
སྐབས། གློ་བུར་དུ་གློག་མ་འགྱུས་པས་བརྙན་འཕྲིན་གྱི་ཤེལ་ཡོལ་ནག་འཚུབ་བེར་སོང་
བས། ཤུལ་དུ་རིམ་གྱིས་ཡལ་བའི་འོད་དཀར་པོའི་མདངས་ངན་ཞིག་མ་གཏོགས་མི་
མཐོང་བར་གྱུར། །
“ཐན་ལྟས་ཀྱི་དངོས་རྫས་འདི། གནད་འགག་གི་སྐབས་སུ་ཆག་འགྲོ། ''ཨ་ཁུ་དབང་
A4



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཀ
བྷ
དྲག་བསྟན་འཛིན་གྱིས་ཅི་བྱེད་འདི་བྱེད་མེད་པར་བརླ་ཐོག་ལ་ཐལ་ལྕག་གཞུ་བཞིན་འུ་
ཐུག་པའི་སྡུག་སྨྲེ་དེ་འདྲ་བཏོན།
སྒྲོལ་མ་དང་དབང་ཆེན་སྟོབས་རྒྱལ་གཉིས་ཀ་སྔ་གཞུག་ཏུ་བརྒྱུགས་སོང་སྟེ། དོང་
ནང་ན་དལ་ཅག་གེར་འདུག་པའི་གློག་འདོན་འཕྲུལ་ཆས་དེ་དོང་ཁར་བླངས་པ་ན།
འཕྲུལ་ཆས་ངར་ཏེ་ཚ་ལམ་ལམ་བྱེད་པ་དང་། སྣུམ་སྒམ་ནང་ན་རླངས་སྣུམ་ཐིགས་པ་
ཙམ་ཡང་མི་འདུག ཁོ་གཉིས་ཀས་མྱུར་སྟབས་ཀྱིས་སྣུམ་སྒམ་ལ་སྣུམ་བླུགས་ཏེ། མྱུར་
མགྱོགས་ཀྱིས་སྐོར་ཐག་ཤུགས་ཀྱིས་འཐེན་ནས་གློག་སྦར་རྗེས། འཕྲུལ་ཆས་དོང་ནང་
ལའང་མ་བཞག་པར་ཁྱིམ་ལ་བརྒྱུགས་ཏེ་བསླེབས་པ་ན། བརྙན་འཕྲིན་ངོས་ན་མཚོ་
ལྷོ་བོད་རིགས་རང་སྐྱོང་ཁུལ་གྱི་ཕྱུགས་ལས་ཐོན་སྐྱེད་ལ་ཐོན་ལེགས་བྱུང་བའི་གསར་
འགྱུར་ཞིག་འཆད་བཞིན་ཡོད་པས། དེར་ཡོད་ཀུན་གྱི་སེམས་པ་འཁྱགས་ཏེ་སྔ་གཞུག་
བྱས་ཏེ་དབུགས་རིང་རེ་རེ་འཐེན།
“མནའ་མ། ཚེ་རིང་ནམ་ཚོད་ཡུལ་ལ་སླེབས་ཐུབ།”
''དེ་རིང་ཐོན་ཡོང་།”
ཚེ་རིང་གིས་ཚོང་གཉེར་བ་ནས་བཟུང་། ཕ་དེས་བུ་ཡི་ཤི་གསོན་ལ་སེམས་འཁུར་
སྤུ་ཙམ་ཡང་མི་བྱེད་མོད། དེ་རིང་བྲེལ་འཚུབ་དང་བཅས་ནམ་ཡོང་དྲིས་པ་ནི་བཟང་
ལྟས་ཤིག་རེད་སྙམ་བྱུང་བས། སྒྲོལ་མའི་གདོང་ལ་འཛུམ་མདངས་གློ་བུར་བ་ཞིག་རྒྱས།
“བདེན་ནམ། དེ་རིང་ཉིན་གུང་ཟི་ལིང་ནས་བུ་མོ་དེ་ལ་ཁ་བརྡ་བྱེད་བཞིན་ཡོད་
པས། ཁོའི་པེ་ཅིན་འཇེབ་འཁོར་དེ་ལ་གཤོག་པ་ཡོད་རུང་དེ་འདྲ་མགྱོགས་མི་སྲིད།"
''ཨ་ཁུ། གསར་འགྱུར་དེ་ཚོགས་འདུ་འཚོགས་སྐབས་བཅར་འདྲི་བྱས་པའི་གནས་
ཚུལ་རེད། དེ་རིང་ནས་བརྩིས་ན་མ་མཐའ་ཡང་ཉིན་གསུམ་འགོར་ཡོད།དབང་ཆེན་
སྟོབས་རྒྱལ་གྱིས་དེ་ལྟར་བཤད། །
45



གཡུ་དྲུག་དཀར་དཔེ་ཚོགས།
འོ་ན་སླེབས་ལ་ཉེ་ཤས་ཆེ།“སྐྱུག་མོས་དེ་ལྟར་བཤད།
སྒྱུག་པོའི་གདོང་ལ་འཛུམ་མདངས་སྔར་མེད་ཅིག་ལངས་ཏེ། ཡིད་ཚིམས་པའི་ངང་
ནས་ཅི་ཡང་མི་བཤད་པར་པུས་མོ་གཉིས་ཀ་འཕུར་འཕུར་བྱེད་བཞིན་བསྡད། སྐབས་
ཤིག་ལ། ཁོས་མནའ་མ་རང་གི་གདོང་ལ་ཅེར་འདུག་པ་རྟོགས་ཏེ། དོགས་མི་བདེ་བའི་
ངང་ནས་གདོང་ལ་ཁྲོ་ཉམས་བཅོས་མ་ཞིག་བསྡུས་མོད། ཡིད་འཇོག་ཆེན་པོ་མ་བྱས་པས།
ཡུད་ཙམ་གྱི་རྗེས་སུ་གདོང་ལ་སླར་ཡང་སྔར་གྱི་འཛུམ་མདངས་དེ་རྒྱས་བྱུང་། སྒྲོལ་མས་
དགེ་རྒན་དབང་ཆེན་སྟོབས་རྒྱལ་དང་བུ་ཡོན་ཏན་རྒྱ་མཚོ་གཉིས་ཀ་ཁང་རྒྱབ་ལ་བསྐྱལ་
རྗེས། སླར་ཡང་རེ་ལྟོས་ཆེན་པོ་དང་བཅས་ལུང་མདོ་ལ་ཐེངས་ཤིག་བལྟས་རུང་སྔར་
བཞིན་ཅི་ཡང་མ་མཐོང་། ཉིན་གུང་ཡོལ་བ་དང་བསྟུན་ནས་ཚ་རྨུགས་རིམ་གྱིས་ཇེ་ཆུང་
ལ་སོང་མོད། རི་ལུང་ཐང་གསུམ་ལ་བསིལ་སྣང་ཙམ་ཡང་མ་བྱུང་བས། རི་ངོས་ཀྱི་ནོར་
ལུག་མང་པོ་དལ་ཅག་གེར་ཉལ་འདུག སྒྲོལ་མས་ཚུལ་དེ་མཐོང་མ་ཐག་ལྕགས་ར་ནང་
གི་བེའུ་ཁྱུ་ཆུ་ཁར་འདེད་དགོས་པ་དྲན་ཏེ་མྱུར་མོར་ཡར་ལངས། སྤྱིར་སྡེ་བའི་དབྱར་ས་
ཁྱིམ་ཚང་ལ་བགོས་མེད་པས། ལྕགས་ར་སྐོར་དོན་ཅི་ཡང་མེད་མོད། ཚེ་རིང་གིས་ཡོན་
ཏན་རྒྱ་མཚོ་སློབ་གྲྭར་སོང་ན་རང་ཁྱིམ་ལ་བེའུ་རྫི་མེད་པར་དམིགས་ནས། བེའུ་ཁྱུ་ལ་ས་
མུའུ་བརྒྱ་ལྷག་ཡོད་པའི་རྩྭ་ར་དེ་བསྐོར། །
བེའུ་རྣམས་ཀྱིས་གཞུང་ཆུ་འཐུངས་ཏེ་སྐོམ་པ་སོལ་པ་དང་དབོ་ཞབས་ཆུ་ཡིས་
བརླན་པ་ན། སྐད་ཅིག་ཉིད་ལ་ཚ་གདུང་གིས་ཉོབ་པ་སངས་ཤིང་སུག་བཞིའི་སྟོབས་
ཤུགས་དེ་སླར་ཡང་འཕེལ་བྱུང་བས། རྔ་མ་གྱེན་ལ་བསླངས་ཏེ་ཆུ་འགྲམ་གྱི་སྤང་ངོས་
གསེག་མོར་མཆོང་ལྡིང་གི་གར་ལ་རོལ་སོང་། གཞུང་ཆུ་བླུག་པ་ད་དུང་ཆེར་འཇགས་
མེད་རུང་རླངས་འཁོར་བང་ཤུགས་ཀྱིས་བརྒྱུགས་ན་བརྒལ་རབ་འཕྲེད་དུ་གཅོད་ཐུབ་
པས། སྒྲོལ་མའི་སེམས་པ་བདེ་ལ་བབས། མོས་བེའུ་ལྡེམ་མྱུར་ཆེན་པོས་མཆོང་རྩེད་བྱེད་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
པའི་ངང་ཚུལ་ཡིད་དུ་འོང་བ་དེ་ལ་ལྟ་བཞིན་ལུང་མདོར་རྒྱང་ལྟ་ལན་རེ་བྱས། སྐབས་
ཤིག་ལ། ལུང་མདོའི་གཞུང་ལམ་ནས་རླངས་འཁོར་ལྗང་སྐྱ་ཞིག་མདའ་འཕངས་པ་
ལྟར་ལུང་ཕུ་དམིགས་ནས་ཆས་བྱུང་བས། སྒྲོལ་མ་མྱུར་སྟབས་ཀྱིས་ཡར་ལངས་ཏེ་མར་
བརྒྱུགས་པ་དང་། མོ་ཆུ་ལམ་གྱི་ཕ་བོང་ཆེན་པོ་དེའི་འགྲམ་ལ་བསླེབས་ནས་བློ་རྣལ་ལ་
ཕབ་དུས། རླངས་འཁོར་དེ་རྐང་ཐང་ལ་སོང་ན་ཉིན་ལམ་གྱི་མཚམས་ན་ཡོད་པ་རྟོགས་
ཏེ། གློ་བུར་དུ་གཉིད་ལས་སད་པ་ལྟར་རང་གི་ངང་ཚུལ་ལ་འཕྱ་དམོད་བྱེད་བཞིན་རང་
ཁྱིམ་གྱི་ཕྱོགས་སུ་གོམ་ཁ་བསྒྱུར།
(1998ལོའི《སྦྲང་ཆར》དེབ་དང་པོར་བཀོད)
47



གཡུ་དྲུག་དཀར་དཔེ་ཚོགས།
མ་གྱུར་སེམས་ཅན།
དེ་རིང་གི་གནམ་གཤིས་ཧ་ཅང་བཟང་། ཉིན་གུང་ལ་སོན་པ་དང་བསྟུན་ནས།
སྟོན་གྱི་ཉི་འོད་འཇམ་པོ་དེ་དྲ་མིག་བརྒྱུད་ནས་གྲྭ་ཤག་ནང་ལ་འཕོས་པ་ན། མི་ལ་ཡིད་
སེམས་བདེ་ཞིང་ལུས་ཟུངས་རྒྱས་པའི་སྣང་བ་ཞིག་སྟེར། སྐབས་དེར། བཙུན་པ་ཐུབ་
བསྟན་འབྱུང་གནས་ཀྱིས་དཔེ་ཆ་དཀོན་པོ་དེ་མཆོད་ཁྲིའི་མདུན་ལ་བཞག་རྗེས། ཉི་འོད་
སྙོམས་པོར་འཕྲོས་འདུག་པའི་མལ་ཁྲིའི་སྟེང་ནས་བདེ་བར་ཙོག་སྟེ། སངས་རྒྱས་སྨན་བླ་
སྒོམ་མགོ་བརྩམས། འདི་ནི་ཁོའི་ཉིན་གུང་ངལ་གསོ་བྱེད་སྟངས་ཁྱད་པར་ཅན་ཞིག་ཡིན་
པ་མ་ཟད། རང་གི་ཚོགས་རྫོགས་པ་དང་། སྒྲིབ་པ་དག་པ། དམ་ཆོས་བྱང་ཆུབ་སྒྲུབ་པའི་
འགལ་རྐྱེན་ཐམས་ཅད་བསལ་བ། མཐུན་རྐྱེན་སྨོན་པའི་ལེགས་ཚོགས་ཐམས་ཅད་སྤེལ་
བའི་ཐབས་ལམ་གལ་ཆེན་ཞིག་ལ་རྩིས་ཡོད་མོད། ཉིན་གུང་ནད་པ་གལ་ཆེན་སླེབས་ན།
ཉི་འོད་འོག་ཏུ་སྒོམ་ལ་འབད་ནས་འདུག་ཁོམ་མེད་པ་ཡིན།
48



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སྐབས་དེར། དགོན་པའི་ཕྱི་རོལ་ལ་རླངས་འཁོར་ཞིག་སླེབས་བྱུང་མོད། ཁོ་ལ་སྣང་
དོགས་ཅི་ཡང་མེད་པར་སྒོམ་ལ་འབད་པ་ན། ཐོག་མར་སངས་རྒྱས་སྨན་བླ་གཙོ་འཁོར་
དང་བཅས་པ་གཟི་འོད་སྔོ་ཁྱུག་ཁྱུག་བྱེད་བཞིན་སྤྱི་གཙུག་གི་ནམ་མཁར་ཕེབས་བྱུང་།
དེ་དུས། ཁོས་བླ་མའི་བཀའ་ལུང་བཞིན་མན་ངག་ཟློ་བཞིན་གསོལ་བ་བཏབ་པ་ན། སྨན་
བླ་གཙོ་འཁོར་དང་བཅས་པ་ཨ་ཡིག་ལྗང་ཁུ་ཞིག་ཏུ་གྱུར་ཏེ་གཙུག་ནས་ལུས་ལ་ཐིམ་པས།
རང་ལུས་ཀྱི་འབག་བཙོག་དང་དྲི་མ་མ་དག་པའི་ཆ་ཐབས་ཅད་ལྦུ་བ་དང་སྤྲིས་མའི་རྣམ་
པར་གྱུར་ཏེ་ཕྱིར་ལུད་པའི་ཉམས་སྣང་བྱུང་།
གནམ་གཤིས་ཧ་ཅང་བཟང༌། ཉི་འོད་ཧ་ཅང་འཇམ། ལུས་ཀྱི་འབག་བཙོག་དང་
དྲི་མ་མ་དག་པའི་ཆ་ཐམས་ཅད་ལྷུ་བ་དང་སྤྲིས་མའི་རྣམ་པར་གྱུར་ཏེ་ལྷག་ལུས་མེད་པར་
ཕྱིར་ལུད་རྗེས། ལུས་ཀྱི་མགོ་མཇུག་ཀུན་ལ་བཟང་དྲུག་སྨན་གྱི་དྲི་མས་ཁྱབ་པའི་ཚོར་
སྣང་བྱུང་།
“ཐུབ་བསྟན་འབྱུང་གནས།” སྐྱེས་པ་ཞིག་གིས་གྲྭ་ཤག་མར་གཤམ་ནས་དེ་ལྟར་བོས།
སྐྱེས་པ་དེས་སླར་ཡང་སྐད་ཕྱུང་ནས་བོས་པ་ན། ཐུབ་བསྟན་འབྱུང་གནས་ཀྱིས་
རྩལ་རྒུ་བཏོན་ནས་རང་སེམས་རྣལ་ལ་ཕབ་ཅི་ཐུབ་བྱས་མོད། ཨ་ཡིག་ལྗང་ཁུ་དེ་གར་
སོང་ངེས་མེད་དུ་གྱུར་པ་མ་ཟད། སྨན་དྲི་ཞིམ་པོ་དེའང་སྐད་ཅིག་ཉིད་ལ་ཡལ་སོང་།
"ཐུབ་བསྟན་འབྱུང་གནས།”
“ཅི་རེད།” ཐུབ་བསྟན་འབྱུང་གནས་ལ་ཁོང་ཁྲོ་གློ་བུར་བ་ཞིག་ལངས།
''ནད་པ་ཞིག་འདིར་སླེབས་ཡོད་པས། ཨ་ལགས་ཚང་གིས་ཁྱོད་མྱུར་མོར་གསོ་རིག་
གླིང་ལ་སོང་ཟེར།"
འབོད་མི་ནི་ཨ་ལགས་མཁའ་ལྡིང་ཚང་གི་གསོལ་ཐབ་པ་བདེ་གྲོལ་ཡིན་ལ། ཁོས་
49



གཡུ་དྲུག་དཀར་དཔེ་ཚོགས།
གཅིག་ན་ཐུབ་བསྟན་འབྱུང་གནས་ཉིན་གུང་སྒོམ་ལ་བཞུགས་འདུག་པ་ཤེས་པ་དང་།
གཉིས་ན་རང་གི་ལུས་ཕུང་ཧ་ཅང་རྒྱགས་སྟབས་གཡས་སྐྱོག་གཡོན་སྐྱོག་བྱས་ནས་
བརྩིགས་འདུག་པའི་རྡོ་སྐས་ལ་འགོས་ན་དཀའ་ཁག་ཆེ་བར་བསམས་ཏེ། གྲྭ་ཤག་མར་
གཤམ་ནས་སྐད་ཕྱུང་སྟེ་བོས་པ་རེད།
''ཡ་ཡ། ཁྱོད་མྱུར་མོར་སོང་དང་། ང་འགྱངས་འགོར་མེད་པར་ཐོན་ཡོང་།
'''ཡ་ཡ། ཁྱོད་མྱུར་མོར་ཤོག་
རང་གི་སྒོམ་ལ་བར་ཆད་བྱས་པ་དྲན་ན། ཐུབ་བསྟན་འབྱུང་གནས་ཀྱི་ཁོང་ཁྲོ་
གནས་སྐབས་སུ་ཞི་ཐབས་མེད་ཅིང་། ལྷག་པར་ཨ་ལགས་མཁའ་ལྡིང་ཚང་གིས་གསོལ་
ཐབ་པ་མངགས་པར་གཞིགས་ན། དེ་རིང་གི་ནད་པ་དེའང་མི་དཀྱུས་མ་ཞིག་ཡིན་མི་
སྲིད་སྙམ་པ་ན། ཁོང་ཁྲོ་སྔར་ལས་ཇེ་ཆེར་ཕྱིན་མོད། བླ་མས་ཅི་གསུངས་ཆོས་བཞིན་
བརྩི་དགོས་པས། མྱུར་མོར་མི་འགྲོ་ཐབས་མེད་བྱུང་། ཁོ་རང་འཐད་ལ་མི་འཐད་པའི་
ངང་ནས་ཡར་ལངས་ཏེ་སྒོ་འགྲམ་ལ་སླེབས་དུས། འབྲལ་མི་ཕོད་པའི་འཕྲེང་སེམས་དང་
བཅས་མལ་ཁྲིའི་སྟེང་ལ་ཕྱིར་བལྟས་ཙམ་བྱས་པ་ན། ཉི་འོད་འཇམ་པོ་དེ་དྲ་མིག་གི་ཤེལ་
སྒོའི་དབྱིབས་ལྟར་མལ་ཁྲིའི་སྟེང་ལ་འཕྲོས་འདུག་པ་མཐོང་བས། ཉི་འོད་ལེགས་པོ་དེ་
ཆུད་ཟོས་བཏང་སོང་སྙམ་སྟེ། ཐོག་མར་ཐབས་ཟད་པའི་དངན་པ་རིང་བོ་ཞིག་འཐེན་པ་
དང་། དེ་ནས་མགོ་བོ་འཕྲེད་དུ་གཡུག་བཞིན་གྲྭ་ཤག་ཕྱི་ལ་བུད།
ཨ་ལ། སྒོ་ལ་ཞྭ་རྒྱག་རྒྱུ་བརྗེད་འདུག ད་སྐབས་དཔེ་རྙིང་རྟེན་རྙིང་རྐུ་མཁན་མང་།
སྨན་ཡིག་གསེར་བྲིས་མ་དེ་བརྐུས་སོང་ན་ཅི་བྱ། ཁོས་རང་གི་དྲན་པར་ལེ་བདའ་བྱེད་
བཞིན་དཔྲལ་བའི་ངོས་ལ་ཐལ་ལྕག་གིས་ལན་འགར་གཞུས་རྗེས། གྲྭ་ཤག་ནང་ལ་ལྕགས་
ཟྭ་ལེན་པར་སོང་། །
ཐུབ་བསྟན་འབྱུང་གནས་ད་ལྟ་ཕོ་ལོ་ཉེར་གསུམ་ཡིན་ལ། མཁའ་ལྡིང་བཀྲ་ཤིས་
5O



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
༡
ཆོས་སྒར་ལ་ཡོང་ནས་མི་ལོ་བཅུ་གཅིག་འགོར་སོང་། ལོ་དྲུག་སྔོན་གྱི་སྟོན་མགོར་ཨ་
ལགས་མཁའ་ལྡིང་འཁོར་དང་བཅས་པ་རྨ་ཆེན་གངས་སྐོར་ལ་ཕེབས་སྐབས། ཁོ་ལའང་
བླ་མའི་ཞབས་ཕྱིར་འབྲངས་པའི་སྐལ་བ་ལྡན་པས་དགའ་སྤྲོ་ཚད་མེད་སྐྱེས་མོད། གངས་
སྐོར་བྱེད་ཐེངས་དེ་མི་ཚེའི་དཀྱོག་མཚམས་གལ་ཆེན་ཞིག་ཏུ་འགྱུར་ངེས་ཡིན་པ་རྟོགས་
ག་ལ་སྲིད།
ཁོ་ཚོས་རྨ་ཆེན་གངས་རིའི་བྱང་ངོས་ནས་གནས་སྐོར་བྱེད་མགོ་བརྩམས་ཏེ། དལ་
བ་དལ་བུར་རི་བོའི་ལྷོ་ངོས་ཕྱོགས་སུ་སླེབས་པ་ན། བན་དེ་སྐོར་ཞིག་གི་རྐང་མཐིལ་རལ་
ནས་འགྲོ་མ་ཐུབ་པ་དང་། གནས་དེར་ཆོས་དད་ཆེ་བའི་འབྲོག་ཁྱིམ་ཡང་ཧ་ཅང་མང་
བས། ཨ་ལགས་མཁའ་ལྡིང་ཚང་གིས་ཐུགས་དགྱེས་པའི་ངང་ནས“གནས་འདི་ཡང་
བདག་གི་གདུལ་ཞིང་ཡིན”ཞེས་གསུངས་ཏེ། གནས་སྐོར་བྱེད་མཚམས་འཇོག་པའི་
བཀའ་ལུང་ཕབ་པ་མ་ཟད། སྲས་ཀྱི་ཐུ་བོ་འགའ་ཞབས་ཕྱིར་ཁྲིད་དེ་འབྲོག་ཁྱིམ་སོ་སོར་
ཕེབས་ནས་ཆོས་ཀྱི་འཁོར་ལོ་སྐོར་མགོ་བརྩམས། ཤུལ་ལུས་རྣམས་ཀྱང་བླ་མའི་ཞབས་
ཕྱིར་འབྲང་འདོད་ཆེ་མོད། རང་དབང་དེ་འདྲ་མེད་པས། ལ་ལས་སྒར་གཞི་སྲུང་བ་དང༌།
ལ་ལས་ཁལ་མ་འཚོ་བ། ལ་ལས་ཆུ་ཁུར་ཐབ་ལས་བྱས་ཏེ་རང་གོ་ཆོད་པར་བྱས། སྐབས་
དེར། ཐུབ་བསྟན་འབྱུང་གནས་ད་དུང་ཐུགས་སྲས་གྲས་སུ་ཚུད་མེད་པས། ཤུལ་ལུས་ཆུ་
ཁུར་གྲས་ཀྱི་མི་ཞིག་བྱས། །
བན་དེ་ལོ་ཆུང་རྣམས་ནི་ཁལ་མའི་རྫི་བོ་ཡིན་ལ། ཁོ་ཚོས་གཡག་རྣམས་རྩྭ་ཆུ་
འཛོམས་ས་ཞིག་ནས་བསྐྱུར་རྗེས། རི་ལུང་དང་བྲག་འཕྲང་སོ་སོར་ཉུལ་ནས་ལྗོངས་རྒྱུ་
ལྟ་སྐོར་བྱེད་པའི་ཞོར་དུ། ས་གནས་མང་ཚོགས་ཀྱིས་བསྟན་པའི་སྒྲུབ་ཕུག་རྣམས་ལ་
སོང་སྟེ་མཇལ་སྐོར་བྱས། ཉིན་ཞིག་ལ། བན་ཆུང་ཀུན་བཟང་འཇིགས་མེད་ཀྱིས་སྒྲུབ་
ཕུག་ཏུ་གནའ་དཔེ་གསེར་བྲིས་མ་ཞིག་རྙེད་མོད། དཔེ་ཆའི་ངོས་ཀྱི་ཡི་གེ་དེ་ཁོས་ཀློག་
51



གཡུ་དྲུག་དཀར་དཔེ་ཚོགས།
འདོན་བྱེད་ཐུབ་པ་ཕར་ཞོག མིག་སྔའི་བར་དུ་མཐོང་ལམ་ཙམ་ལའང་བྱུང་མ་མྱོང་
བས། ངོ་མཚར་ཏེ་ཅི་བྱེད་འདི་བྱེད་མེད་པར་དཔེ་ཆ་བཟུང་ནས་སྒར་ཁར་བརྒྱུགས་ཡོང་
། །
འོན་ཀྱང་། དཔེ་ཆ་དེ་ལ་དེར་ཡོད་ཀུན་གྱིས་བལྟས་རུང་། གཅིག་གིས་ཀྱང་ཀློག་མ་ཐུབ་
པས། ཀུན་བཟང་འཇིགས་མེད་ཀྱིས་རང་གིས་དཔེ་ཆ་ཁྱེར་ཡོང་བ་དེ་བཟང་ངན་གང་གི་
གྲས་སུ་གཏོགས་པ་མ་ཤེས་ཏེ། སུ་ཞིག་གིས་སྐད་ཆ་ཚིག་གསུམ་བཤད་ན། དེ་ཡི་གདོང་
ལ་ཅེར་ཏེ་རང་ལ་གང་འགྲིག་གང་ལེགས་ཀྱི་ཇུས་བཀོད་ཅིག་བཤད་པར་རེ་ལྟོས་བྱས།
སྐབས་ཤིག་ལ། བན་དེ་ཆེ་གྲས་ཤིག་གིས”དཔེ་ཆ་འདི་གསེར་གྱིས་བྲིས་འདུག་རུང་གྲུབ་
མཐའ་གང་ལ་གཏོགས་པ་མི་ཤེས་པས། འདིར་བསྐྱུར་ན་གཅིག་ན་ཨ་ལགས་ཚང་གིས་
བཀའ་བཀྱོན་གནང་ཉེན་ཆེ། གཉིས་སུ་འུ་ཅག་ལ་བར་ཆད་ཀྱང་འབྱུང་སྲིད། གསུམ་
ན…གང་ལྟར་དཔེ་ཆ་འདི་སྔར་མལ་ལ་བསྐྱལ་ན་བཟང”ཞེས་བཤད་པ་ན། དེར་ཡོད་
རྣམས་ཀྱང་དེ་ལ་ཡིད་འཐད་བྱུང་བ་དང་། ཀུན་བཟང་འཇིགས་མེད་ཀྱི་གདོང་ལ་འཛུམ་
མདངས་ཡམ་མེ་བ་ཞིག་རྒྱས། །
སྐབས་དེར། ཐུབ་བསྟན་འབྱུང་གནས་ཀྱིས་བཏུང་ཆུ་ཁུར་ཏེ་སྒར་ཁར་སླེབས་བྱུང་།
ཁོས་བན་དེ་ཆེ་གྲས་དེས་ཅི་བཤད་ལ་ཉན་རྗེས། ཀུན་བཟང་འཇིགས་མེད་ལག་གི་དཔེ་
ཆ་དེ་བླངས་ཏེ་བལྟས་པ་ན། མ་གཞིར་དཔེ་ཆ་དེ་ནི་གཟི་ཡིག་གིས་བྲིས་པའི་སྨན་གཞུང་
ཞིག་ཡིན་པས། ཁོ་ལ་དགའ་སྤྲོ་ཆེན་པོ་སྐྱེས་ཏེ་ཅི་བསམ་འདི་བསམ་མེད་པར་དཔེ་ངོས་
ཀྱི་ཡི་གེ་རྣམས་ཤར་ཤུར་དུ་བཀླགས་པ་ན། ཆོས་གྲོགས་ཁ་ཤས་ཧ་ལས་ནས་ཧད་འདུག་
པ་དང་། རང་གི་བློ་དང་རིག་པར་ཡིད་ཆེས་ཡོད་པའི་ཆོས་གྲོགས་ལ་ལས་ཧབ་ཆ་བྱེད་
བཞིན་ཐལ་མོ་རྡེབ་སྟེ། ཐུབ་བསྟན་འབྱུང་གནས་ལ་འཕྱ་དམོད་བྱས།
“ཁྱོད་ཀྱིས་དངོས་འབྲེལ་དཔེ་ཆ་འདི་ཀློག་འདོན་བྱེད་ཐུབ་བམ།” བན་དེ་ཆེ་གྲས་
དེས་དེ་སྐད་དྲིས།
52



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
，
''འདི་གཟི་ཡིག་རེད། ༥
“གཟི་ཡིག གཟི་ཡིག་ཟེར་བ་ཞིག་ཡོད་དམ།”
ཐུབ་བསྟན་འབྱུང་གནས་ཀྱིས་རང་ཤག་ན་གཟི་ཡིག་གི་དཔེ་རྙིང་ཞིག་ཡོད་པ་དང་།
ཆུང་དུས་སྤོ་བོའི་མདུན་ནས་གཟི་ཡིག་ཀློག་སྟངས་ཁྲིད་རིམ་དེ་ཞིབ་བཤད་བྱས་པ་
ན། རང་རློམ་ཅན་གྱི་ཆོས་གྲོགས་དེ་ཚོས་ཧབ་ཆ་བྱེད་མཚམས་བཞག་སྟེ་ཁོའི་མཐའ་
འཁོར་ལ་རུབ་སྟེ་ཐལ་མོ་རྡེབ་བཞིན་འཕྱ་དམོད་བྱས་མོད། ཁོ་ཚོའི་དཔུང་ཁག་ཇེ་ཆུང་
ནས་ཇེ་ཆུང་ཡིན། ཐུབ་བསྟན་འབྱུང་གནས་ལ་སྣང་དོགས་ཅི་ཡང་མེད་པར་གཟི་ཡིག་
ནི་རིན་པོ་ཆེ་གཟི་ཡི་དབྱིབས་དང་མཚུངས་པས་དེ་ལྟར་བཏགས་པར་བརྗོད་པ་མ་ཟད།
གཟི་ཡིག་གི་དབྱངས་གསལ་སོ་བཞི་རེ་རེ་བཞིན་བཙལ་ཏེ། རེ་རེ་ནི་དེང་སྐབས་བོད་
ཀྱི་དབྱངས་གསལ་གང་གི་དོད་ཡིན་པ་ལྷག་ལུས་མེད་པར་བཤད་རྗེས། སྔོན་རྗེས་རྨང་
གསུམ་གྱི་སྦྱོར་ལུགས་ཀྱང་སྦ་གསང་མེད་པར་བརྗོད་པ་ན། དེར་ཡོད་ཀུན་ལས་ཐམས་
ཅད་ལ་ཡིད་ཆེས་མ་བྱུང་མོད། གང་ལྟར་ཚང་མ་དལ་ཅག་གེར་སོང་། །
“ཁྱོད་ཚང་གི་གཟི་ཡིག་དཔེ་རྙིང་དེ་ད་སྐབས་སུའི་ལག་ན་ཡོད།”བན་དེ་ཆེ་གྲས་
དེས་དེ་ལྟར་དྲིས།
“བྲག་དཀར་མཆོད་རྟེན་བཞེངས་དུས་གཟུངས་གཞུག་ཏུ་ཕུལ་ཟིན།”
ཕྱི་ཉིན། ཨ་ལགས་མཁའ་ལྡིང་ཚང་གི་ཞལ་ལ་སྐྱིད་ཀྱི་འཛུམ་མདངས་རྒྱས་ཏེ་སྒར་
ཁར་ཕེབས་པ་ན། ཀུན་བཟང་འཇིགས་མེད་ལྕིག་ལྕིག་འདར་བཞིན་དཔེ་ཆ་དེ་བླ་མའི་
ཕྱག་ལ་ཕུལ་ཏེ་ཡིན་ལུགས་ཀྱི་ལོ་རྒྱུས་རྣམས་བཤད་པ་ན། ཨ་ལགས་མཁའ་ལྡིང་ཚང་
གི་ཞལ་ནི་སྐད་ཅིག་ཉིད་ལ་ནག་རོག་གེར་གྱུར་མོད། ཅི་ཞིག་ལ་ཐུགས་གཞིག་གནངས་
ཏེ་ཡུད་ཙམ་ལ་བཞུགས་རྗེས། ཐུབ་བསྟན་འབྱུང་གནས་གམ་ལ་བོས་ཏེ་དཔེ་ཆ་དེ་ཀློག་
འདོན་བྱ་དགོས་པའི་བཀའ་ཕབ།
53



གཡུ་དྲུག་དཀར་དཔེ་ཚོགས།
“འདི་ནི་གསོ་བ་རིག་པའི་གཞུང་ཞིག་རེད། ཁྱོད་ཀྱིས་ཀློག་འདོན་བྱེད་ཐུབ་ན་
བདག་དམ་བཟང་བོ་བྱོས་དང་། རྗེས་སུ་འགྲོ་ལ་ཕན་པའི་སྐབས་ཤིག་ཡོད་ན་ཐང་།
“ལགས་སོ།།"
ཨ་ལགས་མཁའ་ལྡིང་ཚང་གིས་སླར་ཡང་དཔེ་ཆ་དེ་ཕྱག་ལ་བཞེས་ཏེ་ཞིབ་གཟིགས་
གནང་མགོ་བརྩམས།
གནམ་གཤིས་ཧ་ཅང་བཟང་། ཉི་འོད་ཧ་ཅང་འཇམ། ཐུབ་བསྟན་འབྱུང་གནས་ལ་
འགྲོ་འདོད་གཏན་ནས་མེད་པས། གོམ་པ་ཐུང་ལེན་བྱེད་བཞིན་གསོ་རིག་གླིང་གི་ཕྱོགས་
ལ་འགྲོ་བཞིན་ཡོད་མོད། ནད་པ་ཐུན་མོང་མ་ཡིན་པ་དེ་ག་འདྲ་ཞིག་ཡིན་ནམ་སྙམ་པ་ན།
ཁོང་ཁྲོ་ལངས་ཏེ་གོམ་པ་རིང་ལེན་འགའ་བྱ་དགོས་བྱུང་།
ཉིན་གུང་ངལ་གསོའི་དུས་ཡིན་པས། གསོ་རིག་གླིང་ན་སྨན་པ་གཅིག་ཀྱང་མེད།
གསོལ་ཐབ་པ་བདེ་གྲོལ་སྨན་པ་མཁས་གྲུབ་ཀྱི་མདུན་ཅོག་འགྲམ་དུ་ཙོག་སྟེ《མན་ངག་
ལྷན་ཐབས》ལ་ལྟ་བཞིན་འདུག་མོད། ཁོས་དཔེ་ཆའི་མགོ་མཇུག་ཟློག་མེད་དམ་སྙམ་པ་
ན། ཐུབ་བསྟན་འབྱུང་གནས་ཀྱིས་ཁོ་ལ་ཞིབ་ལྟ་ལན་ཞིག་བྱ་དགོས་བྱུང་། ཁོའི་མདུན་
ཅོག་སྡུན་གྱི་འབོལ་སྟེགས་སྟེང་ན་འབྲོག་མོ་བགྲེས་མོ་ཞིག་དང་གསར་བུ་རྒྱ་ཆས་ཅན་
ཞིག་ཙོག་འདུག་ལ། ཁོ་རང་སྨན་ཁང་ནང་རོལ་ལ་སོན་མ་ཐག་གསར་བུ་དེ་ལོབ་ཕྱོགས་
ཀྱིས་ཡར་ལངས་པ་ན། བགྲེས་མོ་དེའང་ལངས་རྩིས་བྱས་མོད། རང་ལུས་རང་གི་མ་
ལྕོགས་པར་འཕོངས་ཚོས་འབོལ་སྟེགས་སྟེང་ལ་ལྗིད་ཏིག་གེར་ལྷུང་བས། གདོང་ལ་འུ་
ཐུག་པའི་ཉམས་ཤིག་ཤར་ཏེ་སྨན་པས་གུ་ཡངས་གནངས་པར་རེ་ལྟོས་བྱས་འདུག
ཐུབ་བསྟན་འབྱུང་གནས་དལ་ལྷོད་ལྷོད་ཀྱིས་ཕར་སོང་སྟེ་རང་གི་མདུན་ཅོག་འགྲམ་
དུ་ཙོག་རྗེས། དམིགས་ཡུལ་ཡོད་པའི་སྒོ་ནས་མདུན་གྱི་རྒན་གཞོན་གཉིས་ལ་ཞིབ་ལྟ་
བྱས། འབྲོག་མོ་བགྲེས་མོ་དེའི་གདོང་ཧ་ཅང་རིད་ལ། ལུས་ཀྱི་སློག་པ་རྙིང་ཧྲུལ་དེ་དང་
54



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
།
མགུལ་གྱི་གསར་རྙིང་མི་འདྲ་བའི་ཕྱག་མདུད་དང་སྲུང་གོར་མང་བོ། དེ་མིན་མཁུར་
ཚོས་ངོས་ལ་ལྷུང་བའི་མཆི་མའི་ཐིག་ཕྲེང་སོགས་ལ་གཞིགས་ན། མོ་ནི་ནད་པ་ཐུན་
མོང་མ་ཡིན་པ་ཞིག་ཡིན་པའི་ཚོར་བ་གཏན་ནས་མི་སྟེར། མོའི་གམ་གྱི་གསར་བུ་རྒྱ་
ཆས་ཅན་དེའི་སྐྲ་ལོ་ཧ་ཅང་རིང་བ་དང་། ཞོར་སོ་གཉིས་ཀ་ཟངས་ཀྱིས་ཤན་འདུག་པར་
གཞིགས་ན་ཁོ་རང་ནི་གསར་བུ་ཀླད་ལོག་ཅིག་ཡིན་པའི་སྣང་བ་སྟེར་མོད། ཁོའི་ལུས་
སྟེང་ནས་ཐུན་མོང་མ་ཡིན་པའི་རྟགས་མཚན་སྤུ་ཙམ་ཡང་མི་མཐོང་བས། ཡིད་སེམས་
རིམ་གྱིས་བདེ་ལ་བབས་པ་དང་ཁོང་ཁྲོ་ངང་གིས་ཞི་སོང་།
ཐུབ་བསྟན་འབྱུང་གནས་ཀྱིས་ནད་པ་ནི་བགྲེས་མོ་དེ་ཡིན་པ་རྟོགས་ཏེ་མོར་ཅི་ཞིག་
ན་བ་དྲིས་པ་ན། གསོལ་ཐབ་པ་བདེ་གྲོལ་གཡག་གྲོད་སྒྲིལ་བ་ལྟར་རྒྱུགས་ཡོང་སྟེ་མཆིན་
པ་ན་བ་རེད”ཅེས་བཤད་པ་ན། ཁོའི་སེམས་པ་སྐད་ཅིག་ཉིད་ལ་འཁྱག་པ་དང་། དོགས་
གཞི་སྣ་ཚོགས་ཀྱང་གཅིག་འཕྲོར་གཅིག་མཐུད་ཀྱིས་ཡིད་ལ་འཁོར་བྱུང༌། །
གསོལ་ཐབ་པ་བདེ་གྲོལ་ནི་རབ་བྱུང་བ་ཞིག་ཡིན་རུང་། ཟ་མ་གཡོ་སྐོལ་ལ་མཁས་
པ་མ་གཏོགས། གསལ་བྱེད་ཡིག་འབྲུ་གཅིག་ཀྱང་ཀློག་འདོན་བྱེད་མི་ཐུབ། ཨ་ལགས་
མཁའ་ལྡིང་ཚང་གི་སྐུ་དྲིན་ལ་བརྟེན་ནས། བཟའ་བཏུང་གང་བཟང་གང་ལེགས་ལོངས་
སུ་སྤྱད་པ་ན། ལུས་པོ་རྒྱགས་པོར་གྱུར་ཏེ་གཡག་གྲོད་ཅིག་དང་མཚུངས། ཁོའི་བློ་ཁ་
ཆོས་ལ་བསྒྱུར་མེད་པ་དང་། གཞན་གྱི་ངན་ཤུགས་སྣ་ཚོགས་ཐེབས་ཡོད་སྟབས། བླ་མ་
གྲགས་ཅན་དང་། དཔོན་པོ་མིང་ཅན། ཕྱུག་པོ་སྟོབས་ཅན། མདོར་ན་རང་ལས་ལྷག་པ་
རྣམས་ལ་མ་གཏོགས་ཕོ་མོ་ཕལ་བ་ཀུན་ལ་མཐོང་ཆེན་བརྩི་འཇོག་མི་བྱེད་མོད། དེ་རིང་
ཁོ་ལ་ཅི་བྱུང་། ཡང་ན་ནད་པ་འདི… མི་སྲིད། ཁོ་གཉིས་ལ་ཐུན་མོང་མ་ཡིན་པའི་
ཁྱད་ཆོས་སྤུ་ཙམ་ཡང་མི་འདུག །
ཐུབ་བསྟན་འབྱུང་གནས་ཀྱིས་སེམས་ཁོང་གི་དོགས་གཞི་བསལ་མ་ཐུབ་པས། རེ་
55



གཡུ་དྲུག་དཀར་དཔེ་ཚོགས།
ཞིག་ལ་ཁ་རོག་གེར་ཙོག་ནས་བསྡད།
“ཁྱོད་ཚང་འབྲོག་པ་ཡིན་ནམ།”
“ཡིན།”གསར་བུ་རྒྱ་ཆས་ཅན་དེས་དེ་ལྟར་བཤད་པ་ན། ཐུབ་བསྟན་འབྱུང་གནས་
ཀྱིས་ཐོག་མར་བདེན་སྙམ་པ་དང་། བསམ་བློ་ཞིག་བཏང་རྗེས་ཡིད་སེམས་བདེ་ལ་བབས།
ཁྱིམ་ཚང་གི་སྟོབས་འབྱོར་ཇི་འདྲ་ཡིན།"
''སྔོན་ཆད་བཟང་གྲས་ན་ཡོད་མོད། ཨ་མ་ན་རྗེས་ཕྱུགས་ཟོག་མང་ཆེ་བ་སྨན་རིན་
ལ་བྱིན་པས། ད་སྐབས་ལྔ་སྐྱོང་གི་གྲས་ལ་མ་ལྷུང་བ་ཙམ་ཡིན།''
“ཁྱོད་ཀྱི་ཨ་ཕ་དཔོན་པོ་ཡིན་ནམ།” །
''མིན། ཅི་རེད།" གསར་བུ་དེའི་གདོང་ལ་འཚེར་སྣང་ཞིག་ཤར་འདུག
ཐུབ་བསྟན་འབྱུང་གནས་ཀྱི་དོགས་གཞི་ཐམས་ཅན་བསལ་བ་ན། སྔར་གྱི་ཁོང་ཁྲོ་
དེའང་གར་སོང་རྗེས་མེད་དུ་གྱུར་པ་དང་། ལྷག་པར་འབྲོག་མོའི་གདོང་གི་མཆི་མ་ལ་
བལྟས་ཀྱིན་བལྟས་ཀྱིན”ཤི་ཡང་ཕྱི་མིག་ལྟ་བའི་རེ་བ་ཡོད”ཅེས་པ་འདི་འདྲ་ལོས་ཡིན་
སྙམ་ནས་སྙིང་རྗེའང་སྐྱེས། སྐབས་དེར། ཁོས་ཅི་མི་སྙམ་པའི་ངང་ནས་གསོལ་ཐབ་པ་
ལ་ལྟ་ཙམ་བྱས་པ་ན། ཁོས་གུས་པའི་འཛུམ་མདངས་དང་བཅས་ཁོ་ལ་བལྟས་འདུག་པ་
མཐོང་བས། དེ་རིང་ཨ་ཁུ་རྒྱགས་པོའི་ཉི་མ་ནུབ་ནས་ཤར་བྱུང་སྙམ་སོང་།
ཐུབ་བསྟན་འབྱུང་གནས་ཕར་སོང་སྟེ་འབྲོག་མོའི་གམ་ནས་ཙོག་རྗེས། ཅི་ཞིག་ན་
བ་དང་ཇི་ལྟར་ན་བ་ཞིབ་འདྲི་བྱེད་རྩིས་བྱས་པ་ན། མོ་གཅིག་ན་འཆི་བར་འཇིགས་ཏེ་
ནད་མིང་གླེང་མི་ཕོད་པ་དང་། གཉིས་སུ་སྨན་པ་གྲགས་ཅན་ཞིག་ལ་འཕྲད་དེ་རེ་ལྟོས་
ཉག་ཙམ་བྱུང་བས། སེམས་ཀྱི་སྡུག་བསྔལ་དང་དགའ་སྤྲོ་མག་མོག་དེ་གནོན་ཐབས་
བྲལ་ཏེ་སྐད་ཕྱུང་ནས་ངུས་པ་ན། ཁོ་རང་ལ་བྱ་ཐབས་བྲལ་ཏེ་མོར་སེམས་གསོའི་གཏམ་
འགའ་བཤད་རྗེས། ཡོད་ཚད་གསར་བུ་རྒྱ་ཆས་ཅན་དེ་ལ་མི་འདྲི་ཐབས་མེད་བྱུང་།
56



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཁོས་གསར་བུ་དེས་ཅི་བཤད་ལ་ཉན་ནས་བགྲེས་མོའི་ནད་ལ་ཆ་རྒྱུས་ཞིབ་མོ་བླངས་རྗེས།
ཐོག་མར་གཡས་ལག་གི་རྩ་ལ་བརྟག་པ་དང་། དེ་ནས་གཡོན་ལག་གི་རྩ་ལ་བརྟག་པ་ན།
ནད་ངོས་ཟིན་པ་མ་ཟད་གསོ་ཐབས་ཀྱང་ལེགས་པོ་ཞིག་ཡོད་པས། དགའ་སྤྲོ་དང་བཅས་
ཡིན་ལུགས་ཀྱི་གཏམ་རྣམས་བཤད་རྗེས། རང་མལ་དུ་ཙོག་ནས་སྨན་ཡིག་འབྲི་མགོ་
བརྩམས། སྐབས་དེར། བགྲེས་མོས་སྨན་པའི་གདོང་གི་སྤྲོ་སྣང་དེ་ལས་རེ་ལྟོས་ཏོག་ཙམ་
རྙེད་དེ་ངུ་མཚམས་བཞག་མོད། མཆི་མ་སྔར་བཞིན་མཁུར་ཚོས་སུ་མར་འགྲིལ་གྱིན་
གདའ།
ཁོང་རྣམ་པ་གཉིས་ཀ་ཕེབས་བྱུང་། གསོལ་ཐབ་པ་གཡག་གྲོད་བསྒྲིལ་བ་ལྟར་
ཁང་སྒོའི་ཕྱོགས་སུ་བརྒྱུགས།
ཨ་ལགས་མཁའ་ལྡིང་ཚང་སྐྱེས་པ་རྒྱགས་པོ་ཞིག་དང་མཉམ་དུ་སྨན་ཁང་དུ་ཕེབས་
བྱུང་། སྐྱེས་པ་དེའི་གདོང་གི་ཚུགས་ཀ་དང་ཆ་ག་ཅན་གྱི་མིག་གཉིས་ཀར་གཞིགས་ན།
ཁོ་རང་ནི་བོད་རིགས་ཤིག་ཡིན་པ་གསལ་བོར་རྟོགས་པ་དང༌། ཚུར་ཡོང་དུས་གླང་ཆེན་
འགྲོས་ཀྱིས་གོམ་སྟབས་སྒྱུར་བ་དང་གདོང་གི་ཅི་མི་སྙམ་པའི་མདངས་དེ་ལ་དཔྱད་ན།
མི་དེ་དཔོན་པོ་མཐོ་གྲས་ཤིག་ཡིན་པའི་སྣང་བ་སྟེར། །
“འདི་སྨན་པ་ཐུབ་བསྟན་འབྱུང་གནས་རེད།” ཨ་ལགས་མཁའ་ལྡིང་ཚང་གིས་སྐྱེས་
པ་དེ་ལ་དེ་སྐད་གསུངས།
“འོ། བཟང་གི་བཟང་གི" སྐྱེས་པ་དེས་ཐུབ་བསྟན་འབྱུང་གནས་ཀྱི་ལག་མགོར་
འཇུས་ཏེ་བདེ་འཚམ་ཞུས། །
ཁོང་ནི་ཁུལ་འཐབ་ཕྱོགས་གཅིག་གྱུར་པུའུ་ཡི་པུའུ་ཀྲང་བཀྲ་ཤིས་ལགས་རེད།"
'“ཁྱོད་ཀྱི་གདོང་ལ་བརྟག་ན་ནད་རྟགས་སྤུ་ཙམ་ཡང་མེད་པ་འདྲ་
“ཁྱོད་འདྲའི་མི་གླེན་པ་ཞིག དཔོན་པོ་འདི་འདྲ་ཞིག་ལ་ནད་ཅིག་གང་ན་ཡོད།
57



གཡུ་དྲུག་དཀར་དཔེ་ཚོགས།
གསོལ་ཐབ་པ་བདེ་གྲོལ་གྱིས་ཐུབ་བསྟན་འབྱུང་གནས་ཀྱི་ཚིག་རྔ་ཕྲོགས་ནས་དེ་སྐད་
བཤད།
“འོ། ང་ལ་ནད་ཅི་ཡང་མེད། འདི་ནི་ངའི་ཨ་ཅེ་རེད། ངས་མོ་ཁྲིད་ནས་སྨན་ཁང་
ལ་ཡོང་བ་ཡིན།" །
ཐུབ་བསྟན་འབྱུང་གནས་ཀྱི་ཡིད་སེམས་སྐད་ཅིག་ཉིད་ལ་འཁྱགས་པ་དང་། མགོ་
བོ་བསྒུར་ནས་ཞིབ་འདང་ཙམ་བརྒྱབ་པ་ན། གསོལ་ཐབ་པའི་ཉི་མ་དེ་སྔར་བཞིན་ཤར་
ཕྱོགས་ནས་ཤར་མོད། རང་ཉིད་མུན་པའི་ཁྲོད་དུ་མགོ་འཐོམ་འདུག་སྙམ་སོང་། ཁོས་
བླ་མས་རང་གི་སེམས་དོན་མི་རྟོགས་པར་བྱེད་ཆེད། ཕར་འཁོར་ཏེ་ནད་པའི་ཕྱོགས་
ལ་བལྟས་པ་ན། བགྲེས་མོས་ལག་པ་ཐལ་མོ་སྦྱར་ཞིང་གྲུ་མགོ་པུས་མོར་འཁེན་ཏེ་ཙོག་
འདུག་པ་དང་། གསར་བུ་རྒྱ་ཆས་ཅན་དེ་ལངས་འདུག་རུང་། གདོང་ལས་རང་རློམ་གྱི་
ང་རྒྱལ་ཞིག་མཐོང་ཡོང་ལ། དེ་ཨ་ཞང་གན་ལ་སླེབས་རྐྱེན་ཡིན་པ་འདྲ།
''ཡ། སྒོར་མོ་སྤྲོད་དང་། ང་རང་སྨན་ལེན་པར་འགྲོ།
“མིན་མིན། སྨན་ཡོན་ལེན་མི་དགོས།”གསོལ་ཐབ་པས་མྱུར་སྟབས་ཀྱིས་དེ་ལྟར་
བཤད། །
ཐུབ་བསྟན་འབྱུང་གནས་ཀྱི་གདོང་ལ་འཛུམ་མདངས་བཅོས་མ་ཞིག་བསྡུས་ཏེ། ཨ་
ལགས་མཁའ་ལྡིང་གི་གདོང་ལ་ལྟ་ཙམ་བྱས་པ་ན། ཁོང་ཉིད་འཛུམ་དམུལ་དམུལ་གྱིས་
བཞེངས་འདུག་པ་དང་། སྐྱེས་པ་དེས་ཅི་ཞིག་རྟོགས་སོང་བ་ལྟར་གོས་ཐང་ཞིག་ལ་ཟེར་
འདུག ཁོ་རང་འུ་ཐུག་སྟེ་མཛོད་ཁང་ཕྱོགས་ལ་སོང་བ་ན། སེམས་པ་འཁྱག་སིབ་སིབ་
བྱེད་ཅིང་། རྐང་བ་གཉིས་ཀ་ནི་ལྕགས་གཏུན་གཉིས་དང་འདྲ་བས། གཟི་ཡིག་གི་སྨན་
དཔེ་དེ་རྙེད་མེད་ན་འགྲིག་འདུག་སྙམ་ཡོང་།
རྨ་ཆེན་གངས་ནས་སླར་ལོག་རྗེས། ཐུབ་བསྟན་འབྱུང་གནས་ཀྱིས་ཉིན་མཚན་མེད་
58



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ཁ
པར་སྨན་གཞུང་དེ་ལ་ལྟ་གྲབས་བྱས་མོད། དགོན་པའི་ཚོགས་ལ་མི་ཞུགས་ཐབས་མེད་
ཡིན། །
གཟི་ཡིག་གིས་བྲིས་པའི་སྨན་གཞུང་དེ་ནི་སྨན་དཔེ་གཞན་དང་གཏན་ནས་མི་
འདྲ། མཆོད་བརྗོད་དང་རྩོམ་པར་དམ་བཅའ་སོགས་བྲིས་མེད་པར་མ་ཟད། མགོ་མཇུག་
བར་གསུམ་ཀུན་ཏུ་མཆིན་ནད་ལྡེམ་བུ་དང་། མཆིན་པ་ཆུ་ཤོར་སོགས་ཀྱི་ན་སྟངས་དང་།
རྩ་དང་ཆུ་ལ་བརྟག་ཚུལ། སྔོ་སྨན་སོགས་ཀྱི་ངོས་འཛིན། སྨན་གྱི་སྡེབ་ལུགས་དང་
བསྟེན་ཚུལ་ཁོ་ན་གོ་རིམ་ཡོད་པའི་སྒོ་ནས་ཞིབ་བརྗོད་བྱས་འདུག ཁོ་རང་གིས་ཐོག་
མར་སྨན་གཞུང་དེ་ལ་སྦྱོང་བ་བྱས་ཏེ་སྨན་སྦྱིན་བཏང་བ་ན། ནད་པ་སྐོར་དང་རིམ་པ་
ཞིག་ནད་ལས་ཐར་བས་བསྟེན་མཁན་རིམ་བཞིན་ཇེ་མང་དུ་སོང་། རྗེས་སུ་སྨན་ཁང་
ཆེན་པོ་རྣམས་ལ་བྱ་ཐབས་བྲལ་བའི་ནད་པ་སྐོར་ཞིག་ཤི་གསོན་བྱེ་མའི་ལ་ཁ་ནས་ཕྱིར་
དྲུད་པ་ན། མཚན་སྙན་ཇེ་ཆེ་ནས་ཇེ་ཆེར་སོང་། ལྷག་པར་ལོ་གཉིས་སྔོན་ལ་ཞིང་ཆེན་
བོད་སྐད་རླུང་འཕྲིན་ཁང་གི་གསར་འགོད་པས《མཆིན་ནད་སེལ་བའི་གཡུ་ཐོག་གཉིས་པ》
ཞེས་པའི་གནས་ཚུལ་ཆེད་རྩོམ་ཞིག་བྲིས་ཏེ་རྒྱང་སྒྲོག་བྱས་རྗེས། མཚན་སྙན་སྔར་ལས་
ཇེ་ཆེར་སོང་བ་དང་། དམངས་ཁྲོད་དུ་ཁོ་དང་འབྲེལ་བ་ཡོད་པའི་ལྷ་སྒྲུང་ཡང་སྣ་ཚོགས་
བྱུང་བས། ཨ་ལགས་མཁའ་ལྡིང་ཚང་གིས་ཁོ་རང་ཐུགས་སྲས་གྲས་ལ་བཀོད་པ་མ་ཟད།
དགོན་པའི་གསོ་རིག་གླིང་གི་མཁན་པོར་བསྐོ་འཇོག་བྱས། །
རྗེས་སུ། གསོ་རིག་གླིང་ལ་མཆིན་ནད་ཅན་གྱི་ནད་པ་ཡོང་བའི་གྲངས་འབོར་ཇེ་
མང་ལ་སོང་བ་ན། ནད་པའི་ཁྲོད་དུ་སྨན་ཡོན་མེད་པའི་ནད་པ་དབུལ་བོའང་སྐོར་ཞིག་
ཡོང་བས། ཁོས་གསང་སྟབས་ཀྱིས་སྨན་ཡོན་མ་བླངས་པར་གསོ་བཅོས་བྱས་པ་ཡིན་མོད།
དོན་དེ་ཡུན་རིང་མ་འགོར་བར་གསོལ་ཐབ་པ་བདེ་གྲོལ་གྱིས་གོ་སོང་བས། གསོ་རིག་
གླིང་ལ་ནད་ཀྱིས་གདུང་བའི་དབུལ་བོ་ཉམ་ཐག་ཅིག་སླེབས་ན། ཁོ་རང་འཕྲལ་དུ་སྨན་



གཡུ་དྲུག་དཀར་དཔེ་ཚོགས།
ཁང་ལ་ཡོང་ནས་ལྟ་རྟོག་བྱེད་ངེས་ཡིན་ལ། གལ་སྲིད་ཐུབ་བསྟན་འབྱུང་གནས་ཀྱིས་
ནད་པའི་གནས་ཚུལ་དངོས་ལ་དམིགས་ནས་སྨན་ཡོན་མ་བླངས་ན། འཛེམ་དོགས་ཅི་
ཡང་མེད་པར”གསོ་རིག་གླིང་གི་སྨན་པ་ནི་དགོན་པར་ཡོང་སྒོ་འཚོལ་མཁན་དང་མཚན་
སྙན་བརྩོན་ལེན་བྱེད་མཁན་ཡིན་མོད། ཁྱོད་ཀྱིས་འདི་ལྟར་བྱས་ན་ཡོང་སྒོ་ལས་འགྲོ་
སྒོ་མང་བ་མ་ཡིན་ནམ”ཞེས་གཤེ་གཤེ་གཏོང་བ་ཡིན། གལ་སྲིད་ནད་པ་གོ་ས་ཅན་དང་
སྟོབས་འབྱོར་ཅན་རེ་སླེབས་ན། དངོས་སུ་མི་ཁྲིད་ནས་གསོ་རིག་གླིང་ལ་ཡོང་སྟེ་”ནད་པ་
འདི་ནི་ཨ་ལགས་ཚང་གི་ཡོན་བདག་འདང་ཆེན་ཞིག་ཡིན། ཁྱོད་ཀྱིས་ནུས་པ་ཡོད་ཚད་
བཏོན་ནས་སྨན་བཅོས་བྱོས”ཞེས་བཀའ་ཕབ་པ་དང༌། གལ་སྲིད་མི་དེ་རིགས་ཀྱི་ལག་
ནས་སྨན་ཡོན་ལེན་རྩིས་བྱས་ན། ཁོས་ངོ་མཚར་བའི་ཉམས་ཤིག་བསྟན་ཏེ་''ཨ་ལ། ཡོན་
བདག་གི་ལག་ནས་སྨན་ཡོན་ལེན་པ་ནི་མཁའ་ལྡིང་བཀྲ་ཤིས་ཆོས་སྒར་གྱི་མཚང་ཞིག་
མིན་ནམ། ལེན་མི་དགོས”ཞེས་བཀག་འགོག་བྱེད་པ་ཡིན། དོན་དག་དེ་འདྲ་བྱུང་ན།
ཁོ་ལ་ཁོང་ཁྲོ་ལངས་ཏེ་འདུག་མི་བཟོད་མོད། ཨ་ལགས་མཁའ་ལྡིང་ཚང་གསོལ་ཐབ་པ་
བདེ་གྲོལ་ལ་ཐུགས་བརྩེ་ཧ་ཅང་ཆེ་བས། ཁོ་ལ་འཁོན་ལན་སློག་ན་རྩ་བའི་བླ་མ་དམ་
པའི་ཐུགས་ལ་འགལ་བར་དོགས་ནས། བཟོད་བསྲན་བྱེད་པ་ལས་ཡིན་མིན་གྱི་སྐད་ཆ་
གཅིག་ཀྱང་བཤད་མི་ཕོད།
བོད་ཀྱི་གཏམ་དཔེར”གཉོམ་ཆུང་འདུག་ཤེས་ན། བཙན་པོས་སྒུལ་མི་ནུས”ཟེར་
མོད། ཐུབ་བསྟན་འབྱུང་གནས་ཇི་ལྟར་གཉོམ་ན་གསོལ་ཐབ་པ་བདེ་གྲོལ་དེ་ལྟར་བཙན།
ཁོས་ཡུན་རིང་ལ་བཙན་ཚུགས་ཀྱིས་བཟོད་བསྲན་བྱས་རྗེས། གསོལ་ཐབ་པ་ལ་བཅངས་
པའི་སྡང་སེམས་རིམ་གྱིས་ནད་པ་ཐུན་མོང་མ་ཡིན་པའི་དེ་རིགས་ཀྱི་སྟེང་ལ་འཕོས་ཏེ།
ཁོ་ཚོ་སྨན་ཁང་ལ་འཛུལ་མ་ཐག་ཁོང་ཁྲོ་ལངས་པ་མ་ཟད། གསོ་བཅོས་བྱེད་སེམས་ཀྱང་
གཏན་ནས་མེད། དེ་རིང་བགྲེས་མོ་ཉམ་ཐག་པ་དེའི་མཆིན་ནད་ལ་བརྟག་སྐབས། མོ་ནི་
60



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
རང་སེམས་ཀྱི་མ་གྱུར་སེམས་ཅན་དེ་རིགས་ཀྱི་གྲས་ལ་བརྩིས་ཏེ། སྨན་བཅོས་ལེགས་པོ་
བྱེད་པ་མ་ཟད། སྨན་ཡོན་ཡང་ལེན་རྩིས་མེད་མོད། སྐྱེས་པ་རྒྱགས་པོ་དེས་མོ་ནི་རང་གི་
ཨ་ཅེ་ཡིན་པར་བཤད་རྗེས། བགྲེས་མོ་དེ་གསོལ་ཐབ་པ་བདེ་གྲོལ་གྱི་མ་གྱུར་སེམས་ཅན་
དེ་རིགས་རེད་བསམས་ཏེ། མོར་སྡང་སེམས་སྐྱེས་པ་མ་ཟད། མོའི་གདོང་གི་གཉེར་རིས་
དེ་སྲིན་མོ་ཞིག་གི་རྫུ་འཕྲུལ་ཡིན་པ་འདྲ་བའི་ཚོར་སྣང་ཡང་བྱུང་།
ཐུབ་བསྟན་འབྱུང་གནས་ཀྱིས་མཛོད་ཁང་ནས་སྨན་བླངས་ཏེ་སླར་ལོག་དུས། ཨ་
ལགས་མཁའ་ལྡིང་ཚང་དང་བཀྲ་ཤིས་པུའུ་ཀྲང་གཉིས་ཀ་མགྲོན་པོའི་འབོལ་སྟེགས་
སྟེང་དུ་བཞུགས་ཏེ་ཞལ་བརྡ་གནང་བཞིན་མཆིས་ལ། གསོལ་ཐབ་པ་བདེ་གྲོལ་ཁོང་
གཉིས་ཀའི་མདུན་དུ་ལངས་ཏེ་གང་གིས་ཞལ་གསུང་གནང་ན་དེ་ཡི་གདོང་ལ་རེར་བར་
གཞིགས་ན། གོ་སྐབས་འཆོར་མེད་དུ་བཟུང་ནས་བླ་མ་དཔོན་པོ་གཉིས་ཀར་ངོ་བསྟོད་
བྱེད་བཞིན་ཡོད་པ་འདྲ།
ཐུབ་བསྟན་འབྱུང་གནས་ཀྱིས་ཅི་མི་སྙམ་པའི་ཚུལ་འཆོས་ཤིག་བསྟན་ནས་བགྲེས་
མོའི་གམ་ལ་སོང་སྟེ་སྨན་གྱི་བསྟེན་ཚུལ་བཤད་རྗེས། "འདི་ནི་ཟླ་གཅིག་གི་སྨན་ཡིན།
རྗེས་སུ་ཟླ་རེར་ཐེངས་རེ་ཡོང་སྟེ་ནད་དང་བསྟུན་ནས་སྨན་བླངས་ན། ལོ་ཕྱེད་ཙམ་གྱི་
རྗེས་སུ་སངས་དྲག་ཏུ་བུད་འགྲོ་ཞེས་བཤད་རྗེས་ཕྱི་ལ་འགྲོ་གྲབས་བྱས་པ་ན། འབྲོག་མོ་
བགྲེས་མོ་དེས་སླར་ཡང་སྐད་ཕྱུང་ནས་ངུས་པ་དང་། ཨ་ལགས་མཁའ་ལྡིང་ཚང་གིས་ཁོ་
རང་སྐུ་མདུན་ལ་བོས་བྱུང་།
ཡ། ཨ་ཁུ་སྨན་པ། ནད་པའི་གནས་ཚུལ་ག་འདྲ་རེད།“བཀྲ་ཤིས་པུའུ་ཀྲང་གིས་དེ་
སྐད་དྲིས།
“ལོ་ཕྱེད་ཙམ་ལ་སྨན་བཏུང་ན་དྲག་འགྲོ།''
བཀའ་དྲིན་ཆེ། བཀའ་དྲིན་ཆེ། ངས...ངའི་ཨ་ཅེ་འདི་བུད་མེད་ལས་ངན་
61



གཡུ་དྲུག་དཀར་དཔེ་ཚོགས།
ཞིག་རེད། ཚེ་སྟོད་ལ་ཡུགས་སར་ལུས། ཚེ་སྨད་ལ་ནད་ཀྱིས་བཟུང་། ཤུ… ད་ནི་ཁྱོད་
དང་འཕྲད་སོང་། འདི་ནི་མོའི་བསོད་ནམས་རེད།”
ཐུབ་བསྟན་འབྱུང་གནས་ཀྱིས་སྐད་ཆ་དེ་གོ་རྗེས། བདེན་ནམ་སྙམ་བཞིན་ཕྱིར་
བལྟས་ལན་ཞིག་བྱས་པ་ན། མོས་མཆི་མ་འབྱིད་ཀྱིན་ཙོག་འདུག་པ་དང་། གསར་བུ་རྒྱ་
ཆས་ཅན་དེས་དོགས་མི་བདེ་བའི་ངང་ནས་གཡས་ལྟ་གཡོན་ལྟ་བྱེད་ཞོར་དུ་ཨ་མར་སྐད་
ཆ་ཤབ་ཤུབ་ཏུ་བཤད་ཀྱིན་གདའ། །
"ཨ་ཁུ་སྨན་པ། ཁྱོད་ཀྱིས་ངའི་ཨ་ཅེ་སེམས་ནས་མ་འདོར་དང་། ངས་བཀའ་དྲིན་
མི་བརྗེད། སང་ལོ་སྲིད་གྲོས་ཀྱི་གྲོས་ཚོགས་བསྡུ་དུས། ཨ་ལགས་མཁའ་ལྡིང་ཚང་རྫོང་
སྲིད་གཞུང་གི་སྲིད་གྲོས་ཀྱི་ཀྲུའུ་ཞི་གཞོན་པར་བསྐོ་རྩིས་ཡིན། གོ་སྐབས་འགྲིག་ན་ཁྱོད་
ལའང་སྲིད་གྲོས་ཨུ་ཡོན་ཞིག་གི་མིང་བཏགས་ཆོག”
བཀའ་དྲིན་ཆེ།”
''ཨ་ལགས་མཁའ་ལྡིང་ཚང་གི་རྗེས་འབྲངས་པ་ལེགས་པོ་ཞིག་འཁྱོངས་འདུག
འབད་པ་བྱོས།”
“པུའུ་ཀྲང་ལ་ཞུ་རྒྱུ་གཞན་མེད་ན། གྲྭ་ཤག་ལ་སོང་སྟེ་ངལ་གསོ་བྱོས།” ཨ་ལགས་
མཁའ་ལྡིང་ཚང་གིས་ཁོའི་གདོང་ལས་ཅི་ཞིག་རྟོགས་པ་ལྟར་དེ་སྐད་གསུངས།
དོན་དག་མེད་ན་སོང་། བླ་མ་དཔོན་པོ་གཉིས་ཀར་ངས་ཞབས་གཡོག་སྒྲུབ་ཆོག
ཁྱོད་ཀྱིས་ཅི་ཞིག་སྒོམ་འདོད་ཡོད་ན་དེ་སྒོམས།
''ཨ་ཁུ་སྨན་པ་བསྒོམ་ཆེན་པ་ཞིག་ཀྱང་ཡིན་ནམ། དེ་ཧ་ཅང་བཟང་། “
གནམ་གཤིས་ཧ་ཅང་བཟང་། ཉི་འོད་ཧ་ཅང་འཇམ། འོན་ཀྱང༌། ཐུབ་བསྟན་
འབྱུང་གནས་ཀྱིས་ཅི་ཞིག་བོར་བ་ལྟར་མགོ་བོ་འཕྲེད་དུ་གཡུག་བཞིན་དངན་པ་རིང་བོ་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
k
ཞིག་འཐེན་དགོས་བྱུང་།
ཁོ་རང་གྲྭ་ཤག་ཏུ་ལོག་དུས། ཉི་འོད་འཇམ་པོ་དེ་ད་དུང་མལ་ཁྲིའི་ཕྱེད་ཙམ་ལ་
འཕྲོས་འདུག ཁོས་རང་སེམས་ཀྱི་སྐྱོ་གདུང་དང་ཁོང་ཁྲོ་དེ་བསལ་ཆེད། ཉི་འོད་འོག་
ཏུ་བདེ་མོར་ཙོག་སྟེ་ཡུན་རིང་ལ་སྨན་བླ་བསྒོམས་མོད། སྤྱི་གཙུག་གི་ནམ་མཁའ་ལ་ཅི་
ཡང་མ་ཕེབས་པས། འུ་ཐུག་སྟེ་མལ་ཁྲིའི་སྟེང་དུ་གན་རྐྱལ་དུ་ལོག་ནས་ཅི་བྱེད་འདི་བྱེད་
མེད་པར་ཁང་བའི་གནམ་གཅལ་ལ་ཅེར་ནས་བསྡད། །
ཕྱི་དྲོའི་ཆོས་ཁྲིད་ཀྱི་དུས་ལ་སོན་པ་འདྲ། བན་དེ་འགའ་བྲེལ་འཚུབ་དང་བཅས་
འདུ་ཁང་ཕྱོགས་སུ་རྒྱུག་གིན་གདའ། །
”ཐུབ་བསྟན་འབྱུང་གནས།”“གསོལ་ཐབ་པ་བདེ་གྲོལ་གྱིས་སླར་ཡང་གྲྭ་ཤག་མར་
གཤམ་ནས་བོས་བྱུང་།
“ཅི་རེད།"
“ཨ་ལགས་ཚང་གིས་ཁྱོད་ཀྱིས་སྨན་དཔེ་དེ་ཁྱེར་ཤོག་དང༌། ཁུལ་དངོས་མང་བཤམ་
སྟོན་ཁང་ལ་འབུལ་དགོས་གསུངས།”
“ཅི་ཟེར། “ཐུབ་བསྟན་འབྱུང་གནས་ཀྱིས་རང་གིས་བརྡ་ལོག་གོ་སོང་སྙམ།
''མ་གོའམ། འོ་ན་གསལ་བོར་ཉོན། ཨ་ལགས་མཁའ་ལྡིང་ཚང་གིས་ཁྱོད་ཀྱིས་སྨན་
དཔེ་ཁྱེར་ཤོག་དང་། ཁུལ་དངོས་མང་བཤམ་སྟོན་ཁང་ལ་འབུལ་དགོས་གསུངས།”
1999ལོའི་ཟླ3ཚེས19ཉིན་བྲིས།
(1999ལོའི《གངས་རྒྱན་མེ་ཏོག》དེབ་གསུམ་པར་བཀོད)
63



གཡུ་དྲུག་དཀར་དཔེ་ཚོགས།
བྱིའུ་ཆུང་དམར་པོ།
''མགོན་པོ།”
“མགོན་པོ།“ཨ་ཕྱི་དགོ་དགོས་སྐད་ཕྱུང་སྟེ་བོས།
“ཅི་རེད། ཨ་ཕྱི།
“གཅེས་ཕྲུག ཁྱིམ་ལ་ཤོག་དང་གནའ་གཏམ་བཤད་ཡ།”
“མི་ཡོང་། ངས་ད་དུང་དགྲ་བོ་འགའ་བསད་མེད”མགོན་པོས་རྐང་སྟབས་ལག་
སྟབས་སྒྱུར་བཞིན་དེ་ལྟར་བཤད།
མགོན་པོ་ནི་བྱིས་པ་ལང་ཤོར་ཞིག་ཡིན་པས། གལ་སྲིད་སེམས་གཏིང་ནས་འཐད་
པ་མིན་ན། གཞན་གྱི་བཀོད་འདོམས་དང་ལེན་མི་བྱེད། །
ཡུན་རིང་ལ་པུས་ཙོག་བྱས་པ་ན། ཨ་ཕྱི་དགོ་དགོའི་པུས་མོ་གཉིས་ཀ་སྦྲིད་དེ་ཚོར་
64



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
གྱི
བའང་ཉམས་འདུག་པས། གཡོན་ལག་ས་ལ་ཁེན་ནས་རྐང་བ་གཉིས་ཀ་བསྲིངས་རྗེས།
སླར་ཡང་ཀྲོང་ངེར་ཙོག་སྟེ་མཐོང་ལམ་ལ་རྒྱང་ལྟ་བྱེད་བཞིན་ཚ་བོ་ཁྱིམ་ལ་ལོག་པར་རེ་
སྒུག་བྱས།
ད་ནངས་ནངས་ཇ་འཐུངས་རྗེས། ཨ་ཕྱི་དགོ་དགོ་སྦྲ་ནག་གི་སྒོ་ཕྱར་འོག་ཏུ་བསྡད་
དེ་མ་ཎི་འདོན་བཞིན་བྱིའུ་ཆུང་གཉིས་ལ་བསྒུགས་པ་ན། ཚ་བོ་མགོན་པོས་རང་ཉིད་
དྲག་རྩལ་པ་ཡ་མེད་ཅིག་ལ་བརྩིས་ཏེ། ལུས་ཀྱི་འགྱུ་སྟངས་དང་བསྟུན་ནས་ཧ་ཧ་དང་ཧོ་
ཧོ་ཟེར་བཞིན་ལག་གི་དབྱུག་པ་དང་མྱུར་རྩལ་ཅན་གྱི་རྐང་བ་སེམས་ཀྱི་དགྲ་བོའི་ཕྱོགས་
ལ་གཡུག་གིན་གདའ། ཁོ་མཚམས་རེར་དཀྱིལ་ཆོན་སྣེ་ལ་མཆོང་བ་དང་། སྐབས་རེར་
ཕུ་ཆོན་གཡས་གཡོན་ལ་བརྒྱུགས་པ་ན། སྤྱང་དར་མས་ལུག་ཁྱུ་དཀྲུག་པ་ལྟར་དགྲ་
དཔུང་འཇོམས་བཞིན་ཡོད་པའི་ཚོར་བ་སྟེར། སྔར་དུས་མགོན་པོ་གནའ་གཏམ་ལ་ཉན་
པར་དགའ་བ་མ་གཏོགས་རྐང་གཡུག་ལག་གཡུག་བྱེད་པའི་རྩེད་མོ་ལ་རོལ་མི་སྲིད་མོད།
ད་ལོ་གནས་སྐོར་ལ་འགྲོ་བའི་ལམ་ནས་བརྙན་འཕྲིན་དུ་དྲག་རྩལ་ལ་མཁས་པའི་དཔའ་
བོ་ཡ་མེད་ཅིག་མཐོང་བས། ཁྱིམ་ལ་ལོག་རྗེས་དཔའ་བོ་དེ་ལ་ལད་མོ་བྱས་ཏེ་ནམ་རྒྱུན་
སེམས་ཀྱི་དགྲ་ལ་འཐབ་པ་ན། རས་ལྷམ་གསར་བ་ཞིག་གོན་ན་ཉིན་འགའི་རྗེས་སུ་རལ་
འདུག་པ་དང༌། བྱིའུ་ཆུང་གཉིས་ཀ་ཆོན་ཐག་སྟེང་དུ་འབབ་པ་ལའང་བར་ཆད་བྱས།
ཨ་ཕྱི་དགོ་དགོས་མི་གསོད་པའི་ལད་མོ་བྱས་ན་ཉེས་པ་ཡོད་པའི་གནས་ལུགས་བཤད་དེ་
རྩེད་སྟངས་དེ་སྒྱུར་བར་འབད་མོད། མགོན་པོ་ཉེས་པ་ལ་མི་འཇིགས་པས་གྲུབ་འབྲས་ཅི་
ཡང་མ་བྱུང་། །
ཉི་མ་མཐོངས་སུ་འཕགས་ཏེ་མགོ་ཀླད་དུ་སླེབས་པ་དང་བསྟུན་ནས། མགོན་པོས་ཉི་
འོད་བཙན་པོའི་མནར་གཅོད་མ་བཟོད་པ་ལོས་ཡིན། གཡུལ་ལ་འཇུག་མཚམས་བཞག་
སྟེ། དཔྲལ་བའི་རྔུལ་ཆུ་འབྱིད་བཞིན་སྦྲ་ནང་ལ་འཛུལ་ཡོང་། སྐབས་དེར། ཁོས་ཨ་



གཡུ་དྲུག་དཀར་དཔེ་ཚོགས། །
ཕྱིའི་གམ་ན་ཉལ་འདུག་པའི་བྱི་ལ་ནག་པོ་དེ་མཐོང་བ་ན། ཡིད་ལ་དེ་མ་ཐག་པྲ་ཚག་
བྱེད་ལུགས་ཤིག་ཤར་པས། ཚ་རྨུགས་ཀྱི་གདུང་བ་གར་སོང་ཆ་མེད་དུ་གྱུར་པ་དང་། ཚ་
བས་དམར་པོར་བསྒྱུར་པའི་གདོང་ལ་འཛུམ་མདངས་རྒྱས།
''ཨ་ཕྱི། སྐམས་ཤ་ཟ་འདོད་དམ།"
“ཤའམ། ཡོད་ན་ལོས་ཟ། ད་ལོ་ཤི་ཤ་ལས་བཤས་ཤ་ཁམ་གང་ཡང་ཟོས་མ་མྱོང་།” ཨ་
ཕྱི་དགོ་དགོ་ཚ་བོའི་གཡོ་འོག་ལ་ཚུད་དེ་མགོ་རྔ་མེད་པར་དེ་ལྟར་བཤད།
མགོན་པོས་མྱུར་སྟབས་ཀྱིས་བྱི་ལ་ནག་པོ་དེ་ས་ལ་མནན་རྗེས། བྱང་ཆ་ཡོད་པའི་
སྒོ་ནས་ཨམ་ཕྲག་ལས་བལ་སྐུད་ཐུང་ཐུང་ཞིག་བླངས་ཏེ། བྱི་ལ་ལྡོམ་པོ་དེ་བཀྱིག་པར་
འབད་པ་བྱས། སྐབས་ཤིག་ལ། བྱི་ལས་རྐང་ལག་གཡས་གཅུ་གཡོན་གཅུ་བྱས་པའི་ཟུག་
གཟེར་བཟོད་མ་ནུས་ཏེ། ངེར་ཞགས་བྱེད་བཞིན་མགོན་པོའི་ལག་མགོར་སྡེར་འདྲད་
ཅིག་བྱས་པ་ན། མགོན་པོས་ཨག་རྒྱངས་བྱེད་བཞིན་ཡར་ལངས་པ་དང༌། བྱི་ལ་ཤ་རེར་
གྱོལ་མ་ལྡིང་གིས་ཕྱི་ལ་བྲོས།།
''ཨ་ཁུ་ཤན་པ། སྐམས་ནི་བྲོས་སོང་། ད་ནི་ཅི་ཞིག་བཤའ་རྩིས་ཡིན།“ཨ་ཕྱི་དགོ་
དགོས་ཚ་བོའི་མིག་ཟུང་ལ་མཆི་མ་འཁྱིལ་འདུག་པ་མཐོང་བས། དགོད་ཁ་སློང་ཆེད་ཀུ་
རེའི་ཚུལ་དུ་དེ་ལྟར་བཤད།
ཨ་ཁུ་ཤན་པ། ངས་ཤ་ཟ་འདོད་སྐྱེས་ཏེ་མི་བཟོད་པར་འདུག”
''བདེན་ནམ།”མགོན་པོས་སྡང་མིག་བགྲད་ནས་དེ་སྐད་དྲིས།
''བདེན་པ་ཡིན།"
མགོན་པོས་རང་ཉིད་ལ་ཨ་ཕྱི་དགོ་དགོས་བརྙས་བཅོས་བྱས་སོང་སྙམ་སྟེ། ཁོང་
OO



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཁྲོ་དང་བཅས་སྦྲ་སྒོར་བུད་པ་ན། བྱི་ལས་མར་གཤམ་གྱི་ཆུ་གྲོག་དེ་དམིགས་ནས་འབྲོ་
བཞིན་ཡོད་ལ། འབྲོ་སྟངས་ལ་གཞིགས་ན་ཁྱིམ་ཚང་འདི་ལ་སླར་ཡང་གཏན་ནས་ཡོང་
མི་སྲིད་པ་འདྲ། ཁོས་ཚུལ་དེ་མཐོང་བས། ཨ་ཕྱིའི་རེ་བ་སྐོང་མ་ཐུབ་སྙམ་སྟེ། དངན་པ་
རིང་བོ་ཞིག་འཐེན་རྗེས་ས་ལ་རྐང་རྡེབ་ལན་འགའ་བྱས། །
བསེར་བུ་འཇམ་པོ་ཞིག་དལ་ལྷོད་ལྷོད་ཀྱིས་ནུབ་ནས་ཤར་ལ་ལྡང་བ་ན། སྦྲ་ནག་
ཡོམ་ཡོམ་འགུལ་བ་དང་། སྒོ་ཆོན་སྟེང་གི་དར་ལྕོག་ལྷབ་ལྷུབ་གཡོ་བར་བྱེད། བསེར་བུ་
ལྡང་བ་དང་བསྟུན་ནས། ཚ་རྨུགས་ཀྱིས་མནར་གཅོད་བྱེད་བཞིན་ཡོད་པའི་ཨ་ཕྱི་དགོ་
དགོའི་ལུས་སེམས་ཅུང་ཙམ་བདེ་ལ་བབས་པས། བྱིའུ་ཆུང་གཉིས་ཀར་བསྒུགས་ཏེ་འདི་
ལྟར་བསྡད་ན་ག་ལ་འགྲིག ཅི་ཞིག་ལས་དགོས་སྙམ་སྟེ་ཁྱིམ་ལ་ཞིབ་ལྟ་བྱས་པ་ན། ལས་
དགོས་པའི་ལས་ཀ་གཅིག་ཀྱང་མ་རྙེད་མོད། དེ་རིང་ཚེས་བཅོ་ལྔ་ཡིན་པ་དྲན་པས།
རང་གིས་ལྷ་བསང་གཏོང་རྒྱུ་བརྗེད་པ་རྟོགས་སོང་། མོ་གཡས་ལག་ས་ལ་ཁེན་ནས་ཡར་
ལངས་གྲབས་བྱེད་སྐབས། ཡུལ་ལྷ་གཞི་བདག་རྣམས་ཀྱང་དུག་སྡོམ་གྱི་དུག་གྲིབ་ལ་ཞེད་
དེ་འདན་རོང་ཡུལ་ལ་ཕེབས་ཐུབ་མིན་སུས་ཤེས་སྙམ་པ་ན། ལྷ་བསང་གཏོང་འདོད་མེད་
པར་གྱུར་ཏེ་སླར་ཡང་ས་ལ་བདེ་མོར་བསྡད། ཡང་གཅིག་བཤད་ན། ད་ལོ་ནི་སྔོན་ཆད་
དང་མི་འདྲ་བས། དུས་ཆེན་ཀུན་ལ་ལྷ་བསང་གཏོང་བའི་བསང་འབྲུ་ག་ལ་ཡོད། སྔོན་
ཆད་ཡིན་ན། བལ་ཁུལ་གྱི་རིན་སྒོར་ཡུལ་ཚོ་སྲིད་གཞུང་གི་ཁྲལ་ལ་སྟེར་དགོས་རུང་།
ཚེ་རིང་གིས་ཞིང་བཏབ་ཡོད་པས་ཁ་རྒྱབ་ཕྱོགས་སུ་དཀའ་ཁག་མེད། འོན་ཀྱང་། ད་ལོ་
རང་ཁྱིམ་གྱི་སྟོང་ལུག་དེ་ལས་ཕྱེད་ཀ་ཤི་སོང་མོད། སྟོན་དུས་ཤི་གསོན་གཉིས་ཀ་གསོན་
གྲངས་སུ་བརྩིས་ནས་ཁྲལ་སྟེར་དགོས་པ་དང་། ཞིང་ས་ལའང་ཡལ་སྒོ་ལས་ཡོང་སྒོ་མེད་
པས། འཚོ་བ་ལ་དཀའ་ཁག་འབྱུང་བ་ཕལ་ཆེར་སྨོས་ཅི་དགོས། །
ཨ་ཕྱི་དགོ་དགོས་མཐོང་ལམ་ལ་རྒྱང་ལྟ་བྱེད་བཞིན་མ་ཎི་བཏོན།
67



གཡུ་དྲུག་དཀར་དཔེ་ཚོགས།
གསུར་སྟེགས་མར་གཤམ་གྱི་དཀར་ཡོལ་གཉིས་ལ་ཉི་འོད་ཕོག་པ་ན་ལྡོག་འོད་
འཕྲོ་བཞིན་གདའ། དཀར་ཡོལ་གཉིས་ན་རྩམ་པ་ཕྱེད་ཙམ་ཡོད་ཅིང་། དེ་ནི་ཨ་ཕྱི་དགོ་
དགོས་བྱིའུ་ཆུང་གཉིས་ལ་གྲ་སྒྲིག་བྱས་པའི་རྒུམ་བུ་རེད། སྔར་ཡིན་ན། བྱིའུ་ཆུང་དེ་
གཉིས་སྔ་མོར་འཕུར་ཡོང་སྟེ་རྒུམ་བུ་བཏུས་རྗེས། ཆོན་ཐག་སྟེང་ལ་བབས་ཏེ་ཡུན་རིང་
ལ་ཀྱ་ཀྱུར་སྒྲོག་པ་ཡིན་མོད། ཉེ་སྔོན་བྱི་ལ་ནག་པོ་དེ་ལྡོམ་ཡོང་སྟེ་ཁྱིམ་ཚང་འདི་ནས་
གནས་བཅས་པ་ན། བྱིའུ་ཆུང་གཉིས་ཀ་དུས་ལྟར་མི་ཡོང་ལ། ཡོང་རུང་འཇིགས་པ་དང་
བཅས་རྒུམ་བུ་བཏུས་རྗེས། ཆགས་ཞེན་དང་བཅས་ཉི་མ་ནུབ་པའི་ཕྱོགས་ལ་འཕུར་འགྲོ་
བས། ཨ་ཕྱི་དགོ་དགོས་བྱི་ལ་དེ་ཕྱི་ལ་བསྐྲད་ན་བསམས་ཡོད། མགོན་པོ་དེ་ལ་གཏན་
ནས་འཐད་པ་མིན། བྱིའུ་ཆུང་དེ་གཉིས་འདབ་ཆགས་མཐོང་དཀའ་བ་གཉིས་ཡིན་ལ།
བྱིའུ་མགོ་དཀར་པོ་དུང༌། བྱ་ལུས་དམར་པོ་མེ། མཇུག་སྒྲོ་ཁྲ་བོ་འཇའ་དང་མཚུངས།
བྱིའུ་ཆུང་དེ་གཉིས་ཐོག་མར་ཆོན་ཐག་སྟེང་ལ་བབས་ཏེ་ཀྱ་ཀྱུར་གྱི་སྐད་ཕྱུང་བ་ན། ཨ་ཕྱི་
དགོ་དགོས་བླ་མས་གསུངས་པའི་འདབ་ཆགས་དེ་གཉིས་བསླེབས་བྱུང་སྙམ་ནས་དགའ་
སྤྲོ་སྐྱེས་མོད། ཡིད་ན་དོགས་པའང་ཅུང་ཙམ་ལུས་ཡོད། རྗེས་སུ། བྱིའུ་ཆུང་གཉིས་ཀས་
སྒོ་ཆོན་སྣེ་ལ་བཞག་པའི་རྒུམ་བུ་བཏུས་པ་དང་། ཁོ་ཚང་གི་རུ་གང་ལ་སྤར་ན་དེ་ལ་ཡོང་
བས། མོས་བླ་མའི་ལུང་བསྟན་ལ་ནོར་བ་མི་འདུག་སྙམ་སྟེ་བྱིའུ་ཆུང་གཉིས་ཀ་ཁྱིམ་མིའི་
གྲས་ལ་བརྩིས།
སྐབས་ཤིག་ལ། མགོན་པོས་ཉི་འོད་འོག་ཏུ་ལྡོག་འོད་འཕྲོ་བཞིན་ཡོད་པའི་དཀར་
ཡོལ་མཐོང་བ་ན། ཞིང་འགྲམ་གྱི་བྱིའུ་ཚང་དེ་དྲན་ནས་མྱུར་མོར་དེ་གར་འགྲོ་འདོད་
སྐྱེས། །
''ཨ་ཕྱི། ཞིང་ཁར་འགྲོ་རན་སོང་། ཨ་ཕྱི་དགོ་དགོ་སུན་སྣང་དང་བཅས་ཁ་རོག་གེར་
བསྡད་པ་ན། མགོན་པོ་མྱུར་སྟབས་ཀྱིས་ཡར་ལངས་ཏེ་མོའི་ཕུ་ཐུང་ནས་གཡས་འཐེན་
68



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
གྱི
གཡོན་འཐེན་བྱས།
“གཅེས་ཕྲུག དེ་ལྟར་མ་བྱེད།”
''མིན། མི་འགྲོ་ན་འཐེན་རྒྱུ་ཡིན།”མགོན་པོས་ཁེངས་ཉམས་ཀྱིས་དེ་ལྟར་བཤད།
''ཡ་ཡ། འགྲོ…ཨ་ལ། གང་ལ་འགྲོ་དགོས།
“ཞིང་ཁར་འགྲོ་དགོས།
བྱིའུ་ཆུང་གཉིས་ཀ་མ་ཡོང་རུང་། ཚ་བོས་བཀོད་འདོམས་བྱས་ན་དང་ལེན་མི་བྱེད་
ཀ་མེད་ཡིན། རྨོ་དབོན་གཉིས་ཀས་རྐང་ལམ་ཕྲ་མོ་དེ་དེད་ནས་ཕར་སོང་། མགོན་པོ་ལ་
བྱིའུ་ཚང་དེ་ལས་བསམ་རྒྱུ་ཅི་ཡང་མེད་པས། བྱིའུ་ཚང་ཕྱོགས་ལ་གོམ་ཁ་བསྒྱུར་པ་ན་
དགའ་སྤྲོ་ཆེན་པོ་སྐྱེས། ཁོས་སྐབས་རེར་སྤྲེལ་རྒྱལ་ལུ་ཁུང་གི་ལད་མོ་བྱས་ཏེ་མཆོང་ལྡིང་
བྱས་པ་དང་། མཚམས་རེར་གེ་སར་རྒྱལ་པོའི་ལད་མོ་བྱས་ཏེ''ཨ་ལ་ཐ་ལ་ཐ་ལ་ལེན་
ཞེས་ཀི་རྒྱངས་བྱེད་བཞིན་དབྱུག་པ་ཀླད་ལ་བསྐོར་ཏེ་མདུན་ལ་མཆོངས། འོན་ཀྱང་།
ཨ་ཕྱི་དགོ་དགོའི་སེམས་ཁམས་ཧ་ཅང་མི་བདེ། གཅིག་ན་བྱིའུ་ཆུང་གཉིས་ཀ་མ་ཡོང་།
གཉིས་སུ་འདན་རོང་ཡུལ་གྲུའི་ཐན་མུག་ཧ་ཅང་ཆེ།
ལྟོས་དང་། དབྱར་ཟླ་ཚེས་རུང་། འདན་རོང་གསེར་གཞོང་རིང་མོ་ནི་སྐྱ་ཡོམ་མེར།
ལོ་མང་ལ་ཉི་མར་ལྡེ་བའི་ལྕི་ལེབ་ཅིག་དང་མཚུངས། གོ་ཐོས་སུ། ད་སྐབས་འདན་
རོང་གསེར་གཞོང་ན་གཟུགས་མེད་ཀྱི་དུག་སྡོམ་ཆེན་པོ་ཞིག་གན་རྐྱལ་དུ་འདུག་པ་
དང༌། སེམས་ཅན་མ་རུང་བ་དེས་མཚན་མ་གནམ་ལ་གཏད་དེ་དུག་ཕྱུང་བ་ན། འདན་
རོང་མཁའ་དབྱིངས་ཀྱི་ལྷ་སྲིན་སྡེ་བརྒྱད་ནི་དུག་གྲིབ་ཕོག་པར་འཇིགས་ནས་གཞན་ལ་
གཤེགས་པས། དབྱར་ནི་སྔ་མོར་ཚུགས་རུང་ཡུལ་གྲུ་འདི་ལ་ཆར་རྡོག་གཅིག་ཀྱང་མ་
བབས། འདན་རོང་པ་རྣམས་དང་ཐོག་སུས་བཤད་འདིས་བཤད་མེད་པའི་གཏམ་ཡན་དེ་
ལ་ཡིད་ཆེས་ཆེན་པོ་མེད་མོད། རང་བྱུང་གནོད་འཚེའི་གདུག་རྩུབ་ཇེ་ཆེར་སོང་བ་དང་
69



གཡུ་དྲུག་དཀར་དཔེ་ཚོགས།
བསྟུན་ནས། གཏམ་ཡན་དེ་ལ་ཡིད་ཆེས་དང་བདེན་ཁ་སྟེར་མཁན་ཇེ་མང་ནས་ཇེ་མང་
ལ་འགྲོ་བཞིན་ཡོད། ཁོ་ཚོས་ཐན་སྐྱོན་སེལ་ཆེད། ས་དགེ་རྙིང་གསུམ་གྱི་བླ་སྤྲུལ་གང་
མང་གདན་དྲངས་ཏེ་ཆར་འབེབ་ཞུས་མོད། སྔར་བཞིན་ཆུ་ཐིགས་གཅིག་ཀྱང་ས་ལ་མ་
ལྷུང་། །
སྐབས་ཤིག་ལ། ཨ་ཕྱི་དགོ་དགོས་ཅི་ཞིག་དྲན་པ་ལྟར་འགྲོ་མཚམས་བཞག་སྟེ།
ལག་པ་དཔྲལ་བར་གླན་ཏེ་ཉི་ཟེར་གཡོལ་ནས་མཐོང་ལམ་ལ་ཞིབ་ལྟ་བྱས་པ་ན། ཟོག་
ལྡོམ་གྱི་གྲིབ་མ་ཙམ་ཡང་མི་མཐོང་བས། ཞིང་ཁར་འགྲོ་དོན་མེད་པར་གྱུར་ཏེ་གོམ་ཁ་
གཡས་ཕྱོགས་སུ་བསྒྱུར་ནས་ཉེ་འགྲམ་གྱི་དེའུ་འབུར་སྟེང་ལ་འགོས། ཕལ་ཆེར་ལམ་སྐྱེད་
ལ་བསླེབས་ཡོད་སྟབས། མགོན་པོས་ཨ་ཕྱི་དགོ་དགོའི་འགྲོ་འདུག་ལ་དོ་སྣང་སྤུ་ཙམ་
ཡང་མི་བྱེད་པར་བྱིའུ་ཚང་ཡོད་སའི་གད་པ་དེ་དམིགས་ནས་མཆོང་རྒྱུག་བྱས།
''མགོན་པོ།།
“འོ།“མགོན་པོས་རྒྱུག་ཞོར་དུ་ཨ་ལན་བྱིན།
"གང་ལ་འགྲོ་བ་ཡིན། ཟོག་ལྡོམ་མེད་པས་ཞིང་ཁར་འགྲོ་མི་དགོས།
“བྱིའུ་ཚང་ཡོད་སར་འགྲོ་བ་ཡིན།"
'བྱིའུ་ཁུང་ལ་ལག་པ་མ་སྲིངས། སྦྲུལ་ཡོད་ན་ཐང་།”
“ཡ་ཡ།”
ཉིན་གུང་ལ་སོན་པ་དང་བསྟུན་ནས། ཉི་འོད་བཙན་པོ་དེ་སྔར་ལས་ཇེ་བཙན་ལ་
སོང་སྟེ། རི་ལུང་ཐམས་ཅད་ལྷག་ལུས་མེད་པར་གཞོབ་འགྲོ་བའི་སྣང་བ་སྟེར། ཨ་ཕྱི་
དགོ་དགོས་སྐ་རགས་ཀྱི་སྣེ་གཅིག་སུམ་ལྟེབ་བྱས་ཏེ་མགོ་ལ་བཀབ་རུང༌། མགོ་བོ་སྔར་
བཞིན་ཚ་ལམ་ལམ་བྱེད། མོས་མགོན་པོ་ལ་ལྟ་དུས་ཁོ་ཆུ་མིག་གད་པ་ལས་ཕྱིར་བུད་
མེད། བྱིའུ་ཆུང་གཉིས་ལ་ལྟ་དུས་འདབ་ཆགས་དེ་གཉིས་མཐོང་ལམ་ལ་མ་མངོན། ཁོ་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།་
མོས་ཅི་ཞིག་བོར་བ་ལྟར་དངན་པ་རིང་བོ་ཞིག་འཐེན་ཏེ་ཐག་རིང་ཕྱོགས་ལ་རྒྱང་ལྟ་
བྱེད་དུས། རྒྱང་རིང་གི་རི་བོ་འཇིགས་རྔམ་ཅན་དེ་མཐོང་བ་ན། ཡིད་ལ་སྤང་ལྗོངས་སྔོ་
ལྡེམ་མེར། མེ་ཏོག་ཁྲ་ཆིལ་ལེར། རྫ་ཆུ་སྔོ་དྭངས་སེར་ཡོད་པའི་དབྱར་ས་ཤར་བས། དེ་
ལ་འགྲོ་འདོད་བྱུང་སྟེ་ལག་པའང་ལན་འགར་འཕུར་འཕུར་བྱ་དགོས་བྱུང་། མོ་ལ་ཅི་
ཁག ནམ་རྒྱུན་ཡིན་ན། ད་སྐབས་མོ་ཁྱིམ་མི་ཕྱུགས་ཟོག་རྣམས་དང་ལྷན་དུ་དབྱར་
ས་ན་ཡོད་མོད། ལོ་འགའི་སྔོན་ལ། ཚེ་རིང་གིས་ཆུ་མིག་གྲོགས་མོ་མར་གཤམ་དུ་ལོག་
བརྒྱབ་སྟེ་ནས་དང་ལོག་གར་བཏབ་པ་ན། མོ་མི་མེད་ཡུལ་སྟོང་འདི་ལ་ཡོང་ནས་ཞིང་
སྲུང་བྱ་དགོས་བྱུང་སྟེ་དབྱར་སར་འགྲོ་བའི་སྐལ་བ་མ་ལྡན། ད་ལོ་ཆར་ཆུ་དཀོན་པས།
ཞིང་ལ་ལོ་ལེགས་འབྱུང་བ་ཕར་ཞོག ཐ་ན་ཐན་སྙེ་ཙམ་ཡང་ཐོགས་མི་སྲིད་མོད། ཚེ་
རིང་གིས་མོ་སྔར་བཞིན་ཞིང་སྲུང་ལ་འདུག་དགོས་ཟེར་ནས་དབྱར་སར་མ་ཁྲིད། ཧུ་
ཤུ། ད་ལོའི་ཐན་པ་གོད་ཆག་བྱུང་བའི་ལོ་དེ་དང་ཨ་འདྲ་ཆ་འདྲ་རེད། གལ་སྲིད་སླར་
ཡང་ཆགས་འཇིག་ཆེན་པོ་དེ་འདྲ་བྱུང་ན། ཁྱིམ་མི་རྣམས་དང་ལྷན་དུ་སྡུག་ན་མཉམ་
སྡུག་དང་འཆི་ན་མཉམ་འཆི་བྱེད་པའི་གོ་སྐབས་ཀྱང་ཡོད་སྲིད་རྒྱུ་མ་རེད། ཨ་ཕྱི་དགོ་
དགོ་མི་ལོ་བདུན་ཅུ་ལྷག་ལ་སོན་མོད། མོའི་མི་ཚེ་ལ་ད་ལོའི་ཐན་པ་འདི་འདྲ་ཐེངས་
གཉིས་ལ་མ་གཏོགས་བྱུང་མ་མྱོང་། ཐན་མུག་དང་པོ་དེ་མི་ལོ་ཉེར་བཞིའི་སྔོན་ལ་བྱུང་
བ་ཡིན་ལ། དབྱར་ཟླ་དྲུག་པའི་སྔོན་ལ་ཆུ་ཐིགས་གཅིག་ཀྱང་ས་ལ་མ་ལྷུང་བས། དབྱར་
དུས་ཀྱང་རྩྭ་མུག་བྱུང་སྟེ་ནོར་ལུག་རྣམས་གཅིག་འཕྲོར་གཅིག་མཐུད་ནས་འཆི་བཞིན་
ཡོད་པ་ན། མི་རྣམས་འུ་ཐུག་སྟེ། ཉིན་མོ་སྤྲིན་ལ་ལྟ་བ་དང་མཚན་མོ་འབྲུག་ལ་ཉན་
བཞིན་འདུག་པ་ལས་ཐབས་ཅི་ཡང་མ་བྱུང༌། ཨ་ཕྱི་དགོ་དགོས་དེ་རྣམས་བརྗེད་ག་
ལ་སྲིད། གོད་ཆག་ཆེན་པོ་དེ་ཟླ་དྲུག་པའི་ཚེས་གསུམ་ཉིན་གྱི་མཚན་མོ་བྱུང་བ་ཡིན་
ལ། མཚན་མོ་དེར་མུན་རུབ་པ་དང་བསྟུན་ནས་རླུང་ནག་གདུག་རྩུབ་ཅན་ཞིག་ལྡང་
71



གཡུ་དྲུག་དཀར་དཔེ་ཚོགས།
བ་དང་། ནམ་གུང་ཡོལ་པའི་སྐབས་ཤིག་ལ། གློ་བུར་དུ་ཕོ་འབྲུག་རྫ་རི་ཉིལ་ཉིལ། མོ་
འབྲུག་བྲག་རི་ཞོམ་ཞོམ། གློག་དམར་མེ་ཞགས་འདེབས་འདེབས་བྱས་པ་ན། རེ་ལྟོས་
ཆེན་པོས་བསྒུགས་པའི་ཆར་བ་དེ་ཟོ་ཆེན་གྱི་མགོ་མཇུག་བརྗེས་པ་ལྟར་བབས་བྱུང་།
འུར་འུར་ལྡང་བའི་རླུང་འཚུབ་དང་ཤག་ཤག་འབབ་པའི་ཆར་བའི་ཁྲོད་དུ། ནོར་ལུག་
ངན་ངོན་རྣམས་ས་ལ་འགྱེལ་ཏེ་འཆི་འཕག་བྱས་པ་དང་། ཤ་ཤེད་ཅུང་བཟང་བའི་ནོར་
ལུག་རྣམས་ཁ་མེད་མིག་མེད་དུ་འདྲོགས་ནས་ཞོགས་སོང་། ཁྱིམ་མི་རྣམས་ཀྱིས་ཚུལ་
དེ་མཐོང་བས། གཅིག་རྗེས་གཉིས་མཐུད་ཀྱིས་སྦྲ་སྒོར་བུད་དེ་ནོར་ལུག་གི་རྗེས་ཨེ་ཟིན་
ལ་བལྟ་རུ་བརྒྱུགས། ཨ་ཕྱི་དགོ་དགོ་ཤར་ཕྱོགས་ལ་ཞོགས་པའི་ནོར་ལུག་གི་རྗེས་སུ་
བརྒྱུགས་ཏེ་སྡུན་ལོན་པ་ན། ཤྭ་འོད་བརྡོལ་ཏེ་ཆུ་གྲོག་དང་གཤོང་ས་ཆུ་ཡིས་ཁེངས་ཏེ་
ནོར་ལུག་ལྷས་ལ་འདེད་མ་ཐུབ། མོས་ནོར་ལུག་དེའུ་འབུར་ཞིག་གི་ངོས་ལ་བཀག་སྟེ་
ནམ་ལངས་ཐབས་བྱས་པ་ན། ཁོ་ཚང་གི་ནོར་ལུག་གི་ཕྱེད་ཀ་ཆུས་ཁུར་སོང་བ་དང༌། ཨ་
ཕྱི་དགོ་དགོའི་ཁྱོ་ག་དང་བུ་ཆེ་བ་བསྟན་དར་གཉིས་ནི་གར་སོང་མི་ཤེས་པར་གྱུར། རྗེས་
སུ་ཁོ་གཉིས་ཀའི་བེམ་པོའང་མ་རྙེད། སྐུ་གཞོགས་མཁའ་ལྡིང་ཚང་གི་ལུང་བསྟན་ལྟར་
ན། ཁོ་གཉིས་ཀའི་ཚེ་སྲོག་ཆུ་ལོག་གིས་ཕྲོགས་སོང་ལ། སྐྱེ་བ་ཕྱི་མར་ཐོག་མར་ཁྱི་ལུས་
ལེན་པ་དང་། དེ་ནས་སྦྲུལ་ལུས་ལེན། དེའི་རྗེས་སུ་བྱ་ལུས་བླངས་པ་ན། སྔར་གྱི་རང་
ཁྱིམ་ངོས་ཟིན་ཏེ་ཉིན་རེར་ཁྱིམ་ལ་སྐོར་བ་ལན་གསུམ་བྱེད་པ་ཡིན་གསུངས།
མགོན་པོ་གྲོག་མོ་ཀླད་ལ་ལན་འགའ་བུད་མོད། ཨ་ཕྱི་དགོ་དགོས་བོས་མ་ཐག་
སླར་ཡང་གྲོག་མོའི་མཐིལ་ལ་བབས་ནས་མི་མཐོང་བར་འགྱུར་བས། མོ་དེ་ལ་མི་འགྲོ་
ཐབས་མེད་བྱུང་། ནུབ་རིའི་རྩེ་ནས་ཆར་སྤྲིན་སྟུག་པོ་ཞིག་ལང་བཞིན་ཡོད་དེ། ཉི་མས་
ཀྱང་ཚ་རྨུགས་ཀྱི་གདུང་བ་མ་བཟོད་པ་ལོས་ཡིན། བྲེལ་འཚུབ་དང་བཅས་ཆར་སྤྲིན་
ཕྱོགས་ལ་མཆོང་བཞིན་མཆིས། ཨ་ཕྱི་དགོ་དགོས་བྱིའུ་ཆུང་གཉིས་ཀ་མི་ཡོང་བའི་རྒྱུ་
72



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། འགལ་
མཚན་ཅི་ཡིན་སྙམ་བཞིན་སེམས་སྡུག་བྱེད་སྐབས། ལྟ་ཕྱོགས་ཙམ་གྱིས་ཆར་སྤྲིན་སྟུག་
པོ་དེ་མཐོང་བས། ཐོག་མར་ཆར་བ་འབབ་ལ་ཉེ་སོང་སྙམ་སྟེ་དགའ་སྤྲོ་སྐྱེས་པ་དང་།
དེ་ནས་ཆར་བ་བབས་རྗེས་ཅི་ཞིག་བྱེད་པར་བསམ་བློ་ཡུད་ཙམ་ལ་བཏང་རྗེས། གོད་
ཆག་དེ་འདྲ་བྱུང་ན་ཅི་བྱ་སྙམ་ནས་འཚུབ་ཆ་ལངས། མོ་ཆར་སྤྲིན་ལ་ཧད་འདུག་པའི་
སྐབས་སུ། མགོན་པོ་སླར་ལོག་བྱུང་བ་མ་ཟད། ཕོ་བ་ལྟོགས་ཏེ་ཤི་ཐལ་ཟེར་བཞིན་ས་ལ་
ཉལ་ཏེ་འགྲེ་ལྡོག་བྱས། །
“གཅེས་ཕྲུག འགྲེ་ལྡོག་མ་བྱེད། ལོངས།”
“ཟ་མ་གཡོ་སྐོལ་མི་བྱེད་ན་མི་ལངས།”མགོན་པོས་སྔར་ལྟར་འགྲེ་ལྡོག་བྱས།
“གཅེས་ཕྲུག་ལ་ཁག་མེད། དེ་རིང་གུང་ཟས་ཀྱང་མ་ཟོས། མྱུར་མོར་ལོངས་དང་
ངས་མྱུར་མོར་ཟ་མ་གཡོ་སྐོལ་བྱེད།"
མགོན་པོ་འཐད་ལ་མི་འཐད་པའི་ངང་ནས་ཡར་ལངས་པ་ན། ཨ་ཕྱི་དགོ་དགོ་མྱུར་
མོར་ཁྱིམ་ལ་ལོག་སྟེ་དགོང་ཟས་གཡོ་སྐོལ་བྱེད་མགོ་བརྩམས། །
ཆར་སྤྲིན་སྟུག་པོ་དེ་རིམ་གྱིས་ཡར་འཕགས་པ་ན། ཉི་མའང་རིམ་གྱིས་ཆར་སྤྲིན་
ཀློང་ལ་ལྷུང་སྟེ། སྤྲིན་པའི་མཐའ་མཚམས་དམར་པོར་བསྒྱུར།
''ཨ་ཡེ། བྱི་ལ་ལྡོམ་པོ་དེ་སླར་བསླེབས་བྱུང་།”མགོན་པོ་ལ་དགའ་སྤྲོ་སྐྱེས།
གཅེས་ཕྲུག ཧ་ཅང་བཟང་། ཁྱོད་ཀྱིས་འཛིན་ཐབས་བྱས་ཏེ་ཤོས་དང་། འུ་གཉིས་
ཀས་བྱི་ཤ་ཟ།ཨ་ཕྱི་དགོ་དགོས་མགོན་པོ་སླར་ཡང་གཡུལ་ལ་ཞུགས་པར་དོགས་ནས། བྱི་
ལ་རྩེད་ཆས་བྱེད་པར་སྐུལ་མ་བྱས།
''ཨ་ཕྱི། ཨ་ཕྱི།མགོན་པོ་ལ་འཚུབ་ཆ་ལངས།
''ཅི་ཞིག་བྱུང་སོང་།''
"བྱི་ལས་འུ་ཚང་གི་བྱིའུ་ཆུང་དེ་གཉིས་ཀའི་གཅིག་བསད་དེ་ཁ་ནང་ལ་བཟུང་
73



གཡུ་དྲུག་དཀར་དཔེ་ཚོགས།
འདུག་
ཅི་ཟེར་རམ།”ཨ་ཕྱི་དགོ་དགོའི་ཡ་ཆུང་ནས་ཟུག་གཟེར་ལྡང་བྱུང་།
བྱི་ལས་བྱིའུ་ཆུང་དམར་པོ་དེ་གཉིས་ཀའི་གཅིག་བསད་འདུག ”
(1999ལོའི《སྦྲང་ཆར》དེབ་གསུམ་པར་བཀོད་ཡོད）
74



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཤ་ཡུ་མོ་ཤེའུ།
《ཤ་ཡུ་མོ་ཤེའུ》ཞེས་པ་ནི་དམངས་ཁྲོད་ཀྱི་དབྱངས་རྟ་ཞིག་གི་མིང་ཡིན་ལ། དེ་ལ་ཚིག་སྣ་
ཚེགས་སྦྱར་ནས་མི་ཚེའི་བདེ་སྡུག་གླུ་རུ་ལེན་ཆོག.….….
– རྩོམ་པ་པོའི་གསལ་བཤད་ཀྱི་གཏམ།
ལེའུ་དང་པོ།
ཆོས་ལུགས་སྲིད་ཇུས་སླར་གསོ་བྱས་རྗེས། བུ་ཆུང་ཐར་ལོ་ཨ་གསར་དང་བཅས་གྲྭ་
སར་འགྲིམས། བཤེས་གཉེན་བཀའ་དྲིན་ཅན་གྱིས་ཁོ་ལ་བསྟན་འཛིན་ཉི་མ་ཞེས་པའི་
ཆོས་མིང་དེ་གནངས། སྐབས་དེར་བསྟན་འཛིན་ཉི་མ་ལོ་ན་ཅུང་ཆུང་བས། གནས་
སྐབས་སུ་དགེ་རྒན་གྱི་ཤག་ནས་འདུག་དགོས་བྱུང་མོད། ཕ་མ་གཉིས་ཀས་ཁོ་ལ་གྲྭ་ཤག་



གཡུ་དྲུག་དཀར་དཔེ་ཚོགས།
ལེགས་པོ་ཞིག་བརྩིགས།
"བདག་གི་བྱིས་པའི་ཁྲོད་དུའང་ཤཱཀྱའི་བསྟན་འཛིན་ཞིག་བྱུང་།“བསྟན་འཛིན་ཉི་
མའི་ཕ་མ་གཉིས་ཀས་མི་སུ་ལ་ཕྲད་ན་དེ་ལྟར་འཆད་ཀྱིན་གདའ། སྡེ་མི་དད་ཅན་རྣམས་
ཀྱི་ཁྲོད་ནའང་ཐར་ལོ་ལ་བསྟོད་བསྔགས་མི་བྱེད་པ་གཅིག་ཀྱང་མེད། ཕ་མ་དང་སྡེ་མི་
ཕལ་མོ་ཆེས་རང་ལ་བརྩི་མཐོང་ཆེན་པོ་བྱེད་བཞིན་ཡོད་པ་རྟོགས་པས། བསྟན་འཛིན་
ཉི་མར་དགའ་སྤྲོ་དཔག་མེད་སྐྱེས་མོད། མི་སེམས་ཀྱི་གོ་གནས་ལ་ཐོད་རྒལ་གློ་བུར་བ་
དེ་འདྲ་བྱུང་བ་ན། དང་ཐོག་སེམས་ལ་མགོ་རྔ་མེད་པའི་འཚུབ་ཆ་ཞིག་ལངས་ཏེ་ཅི་བྱེད་
འདི་བྱེད་མེད་པར་གྱུར་པ་དང་། ལོ་ཕྱེད་ཙམ་གྱི་རྗེས་སུ་ད་གཟོད་ཡོད་ཚད་རྒྱུན་ལྡན་དུ་
གྱུར།
ལེའུ་གཉིས་པ།
བསྟན་འཛིན་ཉི་མ་མཚན་ཉིད་གྲྭ་ཚང་ལ་ཞུགས། ཁ་དོག་དཀར་དམར་གྱི་སྦྱངས་
འབྲས་ནི་འཛིན་གྲྭ་ཡོངས་ཀྱི་ལེགས་གྲས་སུ་ཚུད། “བདག་ལ་སློབ་བུ་རིག་བཟང་ཞིག་
བྱུང་སོང་།”བཤེས་གཉེན་དམ་པའི་ཐུགས་རབ་ཏུ་དགྱེས། བསྟན་འཛིན་ཉི་མ་ལ་རང་
རློམ་ཆེན་པོ་བྱུང་བས། དགོན་པའི་ཕྱི་ནང་གང་ཞིག་ན་འགྲོ་ཡང་གདོང་ལ་འཛུམ་
དམུལ་དམུལ་བྱེད།
ཉིན་ཞིག་ལ། བཤེས་གཉེན་བཀའ་དྲིན་ཅན་གྱིས་སློབ་བུ་མང་པོའི་ཁྲོད་དུ་ཁོ་
དམིགས་སུ་བཀར་ནས་བསྟོད་བསྔགས་ལན་ཅིག་བྱས་པ་ན། བསྟན་འཛིན་ཉི་མའི་
བསླབ་པ་ལ་འབད་པའི་བརྩོན་སེམས་སྔར་ལས་ཇེ་ཆེར་སོང་། ཁོས་རང་ཉིད་ནི་རྗེ་ཙོང་
ཁ་པ་ཆེན་པོའི་དོ་ཟླར་མི་རུང་མོད། བུ་སྟོན་ཐམས་ཅན་མཁྱེན་པ་འདྲ་བ་ཞིག་བྱུང་ན།
76



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
གངས་ཅན་མཁས་པའི་གཙུག་རྒྱན་དུ་གྱུར་ཏེ། དགའ་ལྡན་གསེར་ཁྲི་འཐོབ་ངེས་ཡིན་
སྙམ་སྟེ་སེམས་པ་དགའ་ཡ་ལེར་བྱུང་།
ལེའུ་གསུམ་པ།
འཛིན་གྲྭའི་ཆོས་གྲོགས་འགའ་སྐྱ་སར་བབས་ཏེ་ཞིབ་འཇུག་ཁང་གི་ཞིབ་འཇུག་
པ་དང་སློབ་གྲྭ་ཆེན་མོའི་དགེ་རྒན་བྱས་པ་ན། ཁོ་དེ་ཚོ་ལ་འགྲམ་ཆུ་ལྡང་། ལྷག་པར་དུ་
ཆོས་གྲོགས་ཐུབ་བསྟན་རབ་གསལ་གྱི་ཁྱིམ་ལ་བསླེབས་སྐབས། ཆོས་གྲོགས་བཟའ་མི་
དང་བཅས་པ་བདེ་ཞིང་སྐྱིད་པའི་ངང་འཚོ་འདུག་པ་མཐོང་བས། དགའ་ལྡན་གསེར་ཁྲི་
ཟེར་བ་རྒྱང་ཐག་རིང་། མཐོང་ལམ་གྱི་བདེ་སྐྱིད་འདི་ནི་ངེས་པ་དོན་གྱི་བདེ་སྐྱིད་རེད་
སྙམ་ནས་དེ་ལ་ཡིད་སྨོན་ཤོར།
ལེའུ་བཞི་པ།
ཐུབ་བསྟན་རབ་གསལ་གྱི་བཀའ་དྲིན་ལ་བརྟེན་ནས། བསྟན་འཛིན་ཉི་མའང་
སློབ་གྲྭས་གདན་འདྲེན་བྱས་ཏེ་དགེ་རྒན་དུ་བསྐོས། ཕ་མ་གཉིས་ཀ་དེ་ལ་གཏན་ནས་མི་
འཐད་རུང་། ཁོ་ལ་བསམ་དོན་གྱི་རི་མོ་འགྲུབ་པའི་ཚོར་སྣང་བྱུང་བས། སློབ་གྲྭ་ཆེན་
མོར་འབྱོར་བ་ནས་བཟུང་། ནུས་པ་ཡོད་ཚད་བཏོན་ནས་སློབ་བུ་རྣམས་ལ《བསེ་བསྡུས》
འཁྲིད་ཞོར་དུ། སྤྲོ་སེམས་ཆེན་པོ་དང་བཅས་འཇུ་མི་ཕམ་གྱི《མཁས་འཇུག》ལ་འགྲེལ་
པ་བརྩམས། འབྲུག་ཁམས་སྤྲུལ་གྱི《སྙན་འགྲེ ལ་ངག་གི་རོལ་མཚོ 》ལ་ཡང་འགྲེལ་
བརྩམས། ཞིབ་ཏུ་བརྗོད་ན་ད་དུང་ཧ་ཅང་མང་།
77



གཡུ་དྲུག་དཀར་དཔེ་ཚོགས།
གང་ལྟར་ཁོ་འདི་ལྟར་རྩོམ་པའི་ལས་ལ་རོལ་ན། བརྩམས་ཆོས་ཀྱི་གྲངས་འབོར་ནི་
བོ་དོང་ཕྱོགས་ལས་རྣམ་རྒྱལ་ལས་བརྒལ་ངེས་ཡིན།
ཁོས་དཔེ་ཆ་རྣམས་པར་སྐྲུན་བྱེད་སྐབས། གྲྭ་མིང་གི་སྔོན་ལ་ཡུལ་མིང་སྦྱར་ཏེ། “ལྷ་
རི་བསྟན་འཛིན་ཉི་མ”ཞེས་པའི་རུས་མིང་མང་པོ་དེ་དཔེ་དེབ་མདུན་ངོས་ལ་བཀོད་པ་ན།
རིམ་གྱིས་དགེ་སློབ་ཡོངས་ཀྱིས“ཨ་ཁུ་ལྷ་རི”ཞེས་འབོད་མགོ་བརྩམས། །
ཨ་ཁུ་ལྷ་རི་ནི་མིང་དོན་ཉིས་ལྡན་གྱི་མཁས་པའི་གྲས་སུ་གཏོགས།“སློབ་བུ་མིང་ཆེ་
བས་ཁོ་གླེང་སྐབས་དེ་ལྟར་འཆད་ཀྱིན་ཡོད། །
"ངོ་མ། གྲྭ་སར་འགྲིམས་པ་འདི་དག་གི་སྦྱངས་འབྲས་ནི་ཁྱད་པར་བ་ཞིག་རེད།”
སྐད་ཆ་འདི་ནི་སློབ་བུ་མགོ་སྟོང་ཞིག་གིས་བཤད་པ་ཡིན་མོད། སློབ་གྲོགས་ཕུལ་བྱུང་བ་
རྣམས་ཀྱིས་དེ་ལ་བདེན་ལན་བྱིན། །
ནམ་རྒྱུན། བསྟན་འཛིན་ཉི་མའི་མལ་ཁང་ལ་སློབ་མ་མང་པོ་འདུས་ཡོད།
ལེའུ་ལྔ་པ།
ལོ་བཞི་ལྔ་ཙམ་གྱི་རྗེས་སུ། བསྟན་འཛིན་ཉི་མ་སློབ་ཁྲིད་ལ་སུན་སྣང་སྐྱེས་པ་དང་།
བརྩམས་ཆོས་རྩོམ་པར་སྤྲོ་སེམས་ཆེན་པོ་མེད་པར་གྱུར། སྐབས་དེར་ཚོང་བ་འབྱོར་ལྡན་
འགའ་ལ་འབྲེལ་འདྲིས་བྱུང་བ་དང་བསྟུན་ནས། ཁོ་ཚོའི་འཚོ་བ་རོལ་སྟངས་ལ་འགྲམ་
ཆུ་ལྡང་བས། ཟླ་ཕོགས་ལེན་ཐབས་བྱེད་པའི་ཞོར་དུ་ཚོང་ལ་འབད་མགོ་བརྩམས།
བསྟན་འཛིན་ཉི་མ་སློབ་ཁྲིད་ལ་ཡོང་གྲངས་ཇེ་ཉུང་དུ་སོང་བ་དང་བསྟུན་ནས།
སློབ་མ་རྣམས་ཁོའི་མལ་ཁང་ལ་འགྲོ་གྲངས་ཀྱང་ཇེ་ཉུང་ནས་ཇེ་ཉུང་དུ་སོང༌། ཁོ་སློབ་
ཁྲིད་ལ་མ་ཡོང་ན། སློབ་མ་རྣམས་ནི་སློབ་ཁང་ལ་འཛོམས་ཏེ། “ཨ་ཁུ་ལྷ་རི་གང་ལ་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས་
བུད་ཐལ་ཤ་ཡུ་མོ་ཤེའུ། ཨ་ཁུ་ལྷ་རི་ཚོང་ལ་བུད་ཐལ… ཞེས་མཉམ་དུ་རྡུང་ལེན་ལེན་
བཞིན་ཡོད།
གནས་ཚུལ་ཞིབ་རྒྱས་སློབ་གྲྭའི་འགོ་ཁྲིད་ཀྱིས་རྟོགས་རྗེས། བསྟན་འཛིན་ཉི་མ་
གཞུང་ལས་ཁང་ལ་བོས་ཏེ “མི་རུང་མི་ལེགས”ཟེར་ནས་བཀའ་བཀྱོན་གནངས་མོད།
མཚན་མོ་ཞིག་ལ་ཁོ་མགོ་ཁྲིད་ཀྱི་ཁྱིམ་ལ་སོང་སྟེ་ལེགས་སྐྱེས་འབོར་ཆེན་ཕུལ་རྗེས།
གུས་གུས་ཞུམ་ཞུམ་གྱིས་རང་སྐྱོན་ངོས་ལེན་བྱེད་པའི་ཚུལ་བསྟན་པ་ན། རྗེས་སུ་གོང་
རིམ་མགོ་ཁྲིད་ཁྲོད་དུ་བཟང་ངན་གྱི་སྐད་ཆ་ཅི་ཡང་མེད་པར་གྱུར། །
བསྟན་འཛིན་ཉི་མས་སྔར་བཞིན་ཚོང་ལས་གཉེར། དགུན་གྱི་མཚན་མོ་ཞིག་ལ།
ཁོ་ཚོང་བ་འགའ་དང་ལྷན་དུ་ཞབས་བྲོ་ཁང་ལ་སོང་བ་ན། བཞིན་རས་ལྷ་མོ་ལས་ལྷག་
པའི་རྒྱ་རིགས་བུ་མོ་ཞིག་དང་འདྲིས་པ་དང་། རིམ་གྱིས་ཁོ་མོར་བརྩེ་བ་ཟད་མི་ཤེས་པ་
ཞིག་ཆགས་སོང་།
“བོད་པ་འདི་ཚོ་མི་རིགས་རྗེས་ལུས་ཤིག་ཡིན་རུང༌། མཚན་མ་ཧ་ཅང་སྔོན་ཐོན་
རེད།”རྒྱ་རིགས་བུ་མོ་དེས་མོའི་གྲོགས་པོ་ཞིག་ལ་གསང་བའི་ངང་དེ་ལྟར་བརྗོད།
ལོ་གཅིག་གི་རྗེས་སུ། རྒྱ་རིགས་བུ་མོ་དེ་བསྟན་འཛིན་ཉི་མའི་ཆུང་མར་གྱུར།
གཉེན་སྟོན་གྱི་མཛད་སྒོ་ནི་ཧ་ཅང་ཕུན་སུམ་ཚོགས། ལས་གྲོགས་ཐམས་ཅད་ཡོང་སྟེ་ཁོ་
ལ་བཀྲ་ཤིས་བདེ་ལེགས་ཞུས་པ་དང་། སྔར་དུས་ལེགས་སྐྱེས་ཕུལ་བའི་འགོ་ཁྲིད་དེའང་
ཕེབས་ཏེ་སྨོན་ཚིག་ལྷུགས་བརྗོད་གནངས། མཚན་མོར། སློབ་མ་སྐོར་ཞིག་རང་གི་མལ་
ཁང་ལ་འཛོམས་ཏེ་ཝུ་ཆང་འཐུངས་ནས་ར་བཟི་བར་གྱུར་རྗེས། འཛེམ་བག་ཅི་ཡང་
མེད་པར་མཉམ་དུ་རྡུང་ལེན་ལེན་བཞིན་ཡོད་ལ། ཐོག་ཁང་ཕྱི་རོལ་ནས་ཞིབ་ཏུ་ཉན་
ན། ''ཨ་ཁུ་ལྷ་རིས་ཅི་ཞིག་ཤོར་ཐལ་ཤ་ཡུ་མོ་ཤེའུ། ཨ་ཁུ་ལྷ་རིས་སྡོམ་པ་ཤོར་ཐལ "
ཞེས་ལེན་བཞིན་ཡོད་པ་གསལ་བོར་ཐོས་ཐུབ། ཕ་མ་གཉིས་ཀར་གདན་འདྲེན་བྱེད་



གཡུ་དྲུག་དཀར་དཔེ་ཚོགས།
པའི་འཕྲིན་ཡིག་འབྱོར་མོད། གཉེན་སྟོན་ལ་ཡོང་བ་ཕར་ཞོག དེ་རྗེས་སྡེ་མི་ཁྲོད་དུ་
མགོའང་འགྱོག་མི་ཕོད་པར་གྱུར།
“བསྟན་འཛིན་ཉི་མའི་སྤྱོད་པར་གཞིགས་ན། བྱིས་པ་གྲྭ་སར་མངག་རྒྱུ་དེའང་
ལས་སླ་མོ་ཞིག་གཏན་ནས་མ་རེད། དགོན་པ་ནས་འདུག་ཐུབ་ན་རབ་ཡིན་མོད། གལ་
སྲིད་མ་བསྡད་ན་ཕ་མའི་སྙིང་གསོན་འདོན་བྱས་པ་དང་ཅི་ཁྱད།”སྡེ་མི་རྣམས་ལ་ངོས་
ཟིན་གསར་བ་བྱུང་ནས་དེ་ལྟར་རྗོད་ཀྱིན་གདའ།
ལེའུ་དྲུག་པ།
བསྟན་འཛིན་ཉི་མའི་ཚོང་ལ་ཁེ་བཟང་འབྱུང་གིན་གདའ། དབྱར་གནང་གི་སྐབས་
སུ། བསྟན་འཛིན་ཉི་མ་ཆུང་མའི་ཇུས་བཀོད་ལྟར་ཚོང་ལ་ཆས། ཁོ་དང་ཆུང་མའི་ཕུ་བོ་
གཉིས་ཀ་གྲོང་ཁྱེར་ཆེན་པོ་ཧྲང་ཧེར་འབྱོར་ཏེ་ཉིན་འགའ་འགོར་བ་ན། སྐུད་པོ་གློ་བུར་
དུ་བོར་ཏེ་གར་སོང་རྗེས་མེད་པར་གྱུར། ཚོང་ལེན་བྱེད་ཀྱི་སྒོར་མོ་ཡོད་ཚད་སྐུད་པོའི་
ལག་ན་ཡོད་པས། ཁོ་ནི་རྒྱུ་ལ་རྔམ་པའི་མི་ངན་གྱི་གཡོ་འོག་ཏུ་ཚུད་པ་ཡིན་ནམ། དེ་
ལྟར་བསམས་ན་བསྟན་འཛིན་ཉི་མ་ལ་འཇིགས་སྣང་བཟོད་གླགས་མེད་པ་ཞིག་སྐྱེས་ཏེ།
ཅི་བྱེད་འདི་བྱེད་ཀྱི་རང་དབང་མེད་པར་གྱུར། སྐུད་པོའི་མཇུག་འབྲས་ལ་བསམ་གཞིག་
བྱས་པ་ན། མགོ་བོ་མེད་པ། རྐང་ལག་དུམ་བུར་བགོས་པའམ། ལུས་ཀུན་ཁྲག་གིས་
བརྫིས་པའི་བེམ་རོ་སྣ་ཚོགས་མིག་ལམ་ལ་གློག་འཁྱུག་པ་ལྟར་ཤར་ཡོང་བས། ལུས་ཀྱི་
བ་སྤུ་གཡོ་ཞིང་། བ་སྤུའི་གསེབ་ནས་རྔུལ་ཆུའི་རྡོག་པ་རེ་རེ་བཞིན་འགྲིལ་བྱུང་། ཁོས་
གཏམ་ངན་དེ་ཆུང་མ་ལ་བཤད་མ་ཕོད་པས། རླངས་འཁོར་གླས་ཏེ་གྲོང་ཁྱེར་ཆེན་མོ་ཧྲང་
ཧེ་ལ་ཕྱི་སྐོར་ནང་སྐོར་ལན་འགའ་བྱས་རུང་། སྐུད་པོའི་གྲིབ་མ་ཙམ་ཡང་མཐོང་མ་བྱུང་།
8O



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། –
བརྙན་འཕྲིན་ལས་བསྒྲགས་པའི་གཏམ་ངན་ལ་བསྒུགས་རུང༌། ཤི་གསོན་གྱི་སྐད་ཆ་
ཚིག་གཅིག་ཀྱང་མ་གོ སྤྱི་བདེ་ལས་ཁུངས་ལ་ཡར་ཞུ་བྱས་མོད། ཁོ་ཚོས་རྩད་ཅི་ཡང་
མ་ཆོད། ཁོ་འུ་ཐུག་སྟེ་ཅི་བྱ་གཏོལ་མེད་དུ་གྱུར་པ་ན། གཏམ་ངན་དེ་ཆུང་མར་མི་བཤད་
ཀ་མེད་རེད་སྙམ་བྱུང་། འོན་ཀྱང་། ཁོས་བསྟུད་མར་ཉིན་མཚན་གཉིས་ལ་ཁ་པར་བཏང་
རུང་། རང་ཁྱིམ་དུ་ཁ་པར་ལེན་མཁན་མ་བྱུང་བས། ཡིད་ལ་དོགས་གཞི་གསར་བ་ཞིག་
བྱུང་བ་དང་། བེམ་རོ་འཇིགས་ཡེར་ཅན་དེ་དག་ཀྱང་ཡིད་ལ་མི་འཁོར་བར་གྱུར།
ཁོ་བྲེལ་འཚུབ་དང་བཅས་ཁྱིམ་ལ་འཁོར་བ་ན། ཆུང་མའི་གྲིབ་མ་ཙམ་ཡང་མི་
མཐོང་ལ། ནམ་རྒྱུན་དུ་འཚོ་བའི་བདེ་སྐྱིད་འཁྱིལ་བའི་ཁང་མིག་ཆུང་ཆུང་དེར་སྣོད་
དང་ཅ་ལག་གཅིག་ཀྱང་མེད་པར་སྟོང་ཧང་ངེར་ལུས་འདུག་པས། ཁོ་དེ་མ་ཐག་ལུས་ཀྱི་
སྟོབས་ཤུགས་ཉམས་ཏེ་རང་དབང་མེད་པར་ས་ལ་འདུག་དགོས་བྱུང་། །
ལེའུ་བདུན་པ།
བསྟན་འཛིན་ཉི་མ་ཞེ་སྡང་དང་བཅས་ཆུང་མའི་ཕ་ཡུལ་ལ་སོང་བ་ན། མི་དེ་འདྲ་
ཞིག་གཏན་ནས་མེད་པས། མོའི་སྡོད་དམངས་ཐོབ་ཐང་འཛིན་ཡིག ཁྱིམ་ཐོ། གཉེན་
སྒྲིག་བྱེད་སྐབས་ཀྱི་དཔང་ཡིག་སོགས་རྫུན་བཟོ་བྱས་པ་རྟོགས་ཏེ་ཡིད་ལ་འགྱོད་གདུང་
དྲག་པོ་སྐྱེས། སྐྱེས་པ་དེ་མོའི་ཕུ་བོ་ཡིན་ནམ།”བསྟན་འཛིན་ཉི་མས་ནམ་རྒྱུན་དེ་ལ་
བསམ་གཞིག་བྱས། ས་སྲོས་ཤིག་ལ། སློབ་མ་འགའ་ཝུ་ཆང་གིས་བཟི་རྗེས། ཅི་ཞིག་
དྲན་པ་ལྟར་ཨ་ཁུ་ལྷ་རིས་ཅི་ཞིག་བོར་སོང་ཤ་ཡུ་མོ་ཤེའུ། ཨ་ཁུ་ལྷ་རིས་ཆུང་མ་བོར་སོང་
... "ཞེས་མཉམ་དུ་རྡུང་ལེན་བླངས་པ་ན། རིམ་གྱིས་རྡུང་ལེན་དེ་སློབ་གླིང་ཡོངས་ལ་
ཁྱབ།
s



གཡུ་དྲུག་དཀར་དཔེ་ཚོགས།
ལེའུ་བརྒྱད་པ།
སྟོན་ཁའི་སློབ་མགོ་རྩོམ་དུས། བསྟན་འཛིན་ཉི་མ་ལ་འགྱུར་ལྡོག་ཆེན་པོ་བྱུང་།
ཁོའི་གདོང་ན་འཛུམ་མདངས་དང་ངག་ན་དགོད་སྒྲ་མེད་རུང་། སེམས་ཤུགས་བཏོན་
ནས་སློབ་ཁྲིད་བྱས། འབད་འབུངས་བསྐྱེད་ནས་བསྟན་བཅོས་བརྩམས། རིམ་བཞིན་
བསྟན་འཛིན་ཉི་མའི་མལ་ཁང་གི་སློབ་མ་ཇེ་མང་ནས་ཇེ་མང་ཡིན་ལ། ཕ་མ་གཉིས་
ཀའང་ཆེད་དུ་ཁོ་ལ་ལྟ་རུ་ཡོང་།
ཉིན་ཞིག་ལ་སློབ་བུ་ཞིག་གི་ངག་ལས《ཤ་ཡུ་མོ་ཤེའུ》ཡི་བྱུང་ལུགས་ཤེས་པ་ན།
ཐོག་མར་ཡིད་སེམས་ཕམ། དེ་ནས་ཁོང་ཁྲོ་ལངས། མཐའ་མར་ཁོག་དཔུང་ལངས་པས།
རང་ཉིད་གང་ནས་འགྱེལ་ན་དེ་ནས་ལངས་དགོས་སྙམ། ཡུན་རིང་མ་འགོར་བར་བསྟན་
འཛིན་ཉི་མ་གྲོང་ཁྱེར་དེའི་རྒྱའི་ཚོང་བ་རྣམས་ཀྱི་ཨ་མཆོད་དུ་གྱུར།
ཁོའི་མལ་ཁང་གི་སློབ་མ་ཇེ་ཉུང་ནས་ཇེ་ཉུང་ཡིན།
ལེའུ་དགུ་པ།
བསྟན་འཛིན་ཉི་མ་ད་སྐབས་ཕོ་ལོ་སོ་བརྒྱད་ལ་སོན་ཡོད་ལ། ཁོའི་ལུས་པོ་ཧ་ཅང་
བདེ་ཐང་ཡིན། རྗེས་སུ། 《ཤ་ཡུ་མོ་ཤེའུ》ཞེས་པའི་དབྱངས་རྟ་དེ་ལ་གླུ་ཚིག་ག་འདྲ་སྦྱར་
དགོས་པ་སུས་ཀྱང་མི་ཤེས།
2000ལོའི་ཟླ3པའི་ཚེས26ཉིན་བྲིས།
(2000ལོའི《སྦྲང་ཆར》དེབ་གསུམ་པར་བཀོད)
82



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
ཟླ་བ་དང་མེ་ལོང་།
ཚོགས་དབུས་ལང་ཚོ་རབ་རྫོགས་ཟླ་གཞོན་མས། །
དངུལ་དཀར་དྲི་མེད་ལས་གྲུབ་བཞིན་གྱི་སྣོད། །
མཁའ་ལ་ཕྱར་ཏེ་ས་གཞིར་བཙུགས་པའི་འགྲམ། །
ཀུན་དའི་མེ་ཏོག་ཟུང་ཞིག་བཞག་ནས་སོང་། །
– བོད་མཁས་པས་ཟུར་གྱི་ཕྲ་མོར་བཀོད་པའི་དཔེར་བརྗོད།
དྲུག་པའི་ཀླུ་རོལ་ནི་མདོ་སྨད་ཡུལ་གྱི་དུས་སྟོན་གྲགས་ཅན་ཞིག་ཡིན་ལ། དུས་
ཡུན་རིང་བོར་གོམས་པའི་ཡུལ་སྲོལ་ལྟར་ན། དུས་སྟོན་དེ་ནི་བོད་ཟླ་དྲུག་པའི་ཚེས་
གཅིག་ཉིན་ཚོགས་མགོ་རྩོམ་པ་དང་། ཚོགས་ཡུན་ནི་ཉིན་བདུན་ཡིན། དེ་རིང་ནི་དུས་
83



སྟོན་གྱི་ཉིན་ཐོག་མ་རེད།
ཉིན་གུང་ལ་སོན་སྐབས། མི་ཚོགས་ནི་ཇེ་རྒྱས་དང་ཇེ་རྒྱས་ཡིན་ཅིང་། མི་ཚོགས་
རིམ་གྱིས་རྒྱས་པ་དང་བསྟུན་ནས། ཟླ་བ་སྒྲོལ་མའི་སེམས་ཁོང་གི་འཚུབ་ཆ་དེའང་ཇེ་
ཆེ་ནས་ཇེ་ཆེར་ཕྱིན། འཆར་གཞི་ལྟར་ན། མོ་འདི་གར་བསྡད་དེ་ངལ་གསོ་ཅུང་ཟད་
བྱེད་རྩིས་ཡོད་མོད། སྐྲ་ལོ་རིང་བོ་ཅན་དེ་ད་དུང་མ་མཐོང་བར་བརྟེན། གནས་གཅིག་ཏུ་
བསྡད་དེ་ལྟད་མོར་གཡེང་བའི་སྤྲོ་སྣང་གཏན་ནས་མེད་པ་དང་། གཞན་ཡང་ཨ་མ་ལ་གློ་
བུར་དུ་འཕྲད་པའི་ཉེན་ཁ་ཡོད་པས། སླར་ཡང་རེ་ལྟོས་ཆེན་པོས་མུ་མཐུད་དུ་མདུན་ལ་
འགྲོ་དགོས་བྱུང་།
ཟླ་བ་སྒྲོལ་མས་ཚོང་ཁང་དེ་ནས་ཨ་མ་སྐྱུར་ཐབས་བྱས་ཏེ་གཅིག་པུར་བྲོས་རྗེས།
འདུ་ར་དེར་སྐོར་བ་ལན་གཉིས་བྱས་པ་དང་། དེ་ལྟར་མདུན་ལ་སོང་ནས་སྐོར་བ་ལན་
གསུམ་བྱས་རུང་། སྐྲ་འདབས་ཐལ་གོང་ལ་ཁེབས་པ་ཅན་དེ་ནི་རྙེད་དཀའ་བ་འདྲ། མོ་
ཨ་གར་ལྗོན་བཟང་ཡོད་ས་དེར་བསླེབས་དུས། མི་ཚོགས་ནི་སྔར་བཞིན་རུབ་འདུག་
ལ། རོང་ཕྲུག་རིད་པོ་དེས་ད་དུང་འབྲོག་མོ་རྒྱགས་པོ་དེ་ལ་ལ་གཞས་ལེན་བཞིན་གདའ།
གསར་བུ་གསར་མོ་དེ་གཉིས་སྔ་དྲོ་ཞིག་གི་ཡུན་ལ་མཛའ་གླུར་རོལ་རུང་། སྐད་ལ་འགག་
པ་མེད་ཅིང་གླུ་ལ་རྫོགས་མཐའ་མེད་པས་སྤྲོ་སྣང་ཡང་སྔར་ལས་ཆེ་བ་འདྲ། སྐབས་ཤིག་
ལ། འབྲོག་མོ་རྒྱགས་པ་དེས་སྐྱོ་ལྷང་ལྷང་གིས“ཞེ་འགྲོགས་ཡོད་ན་མི་སྡུག་མེད་ན་སྡུག་
ཞེ་འགྲོགས་ཡོད་རྗེས་ཐུག་འཕྲད་མེད་ན་སྡུག”ཅེས་བླངས་པ་ན། ཟླ་བ་སྒྲོལ་མའི་སེམས་
པ་སྐྱོ་ལྷང་ངེར་སོང་མོད། རེ་ལྟོས་ཆེན་པོ་དེ་ཉིད་གངས་དཀར་སེམས་ལ་དྲོད་ལམ་མེར་
ཉར་ཡོད་པས། ཡུད་ཙམ་གྱི་རྗེས་སུ་སྐྱོ་སྣང་གི་དོད་ལ་བདེ་སྣང་འཕོས་པ་དང་། བདེ་
སྣང་གི་ཁྲོད་ལ་འཚུབ་ཆ་འདྲེས། །
ཟླ་བ་སྒྲོལ་མས་རང་གིས་འཛེམ་དགོས་པའི་མི་རྣམས་ཀྱིས་རང་ཉིད་མཐོང་བར་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
དོགས་ནས། ཐོག་མར་འཛེམ་དོགས་ཆེན་པོ་དང་བཅས་མི་ཚོགས་ཁྲོད་དུ་ལྐོག་ལྟ་ལན་
ཞིག་བྱས་པ་ན། རང་ལ་ཤ་རུས་དང་ཉེ་དུའི་འབྲེལ་བ་ཡོད་པའམ། ཡང་ན་ལོ་ཚོད་རང་
ལས་ཆེ་བའི་སྐྱེས་པ་རྒྱུས་ཡོད་ནི་གཅིག་ཀྱང་མཐོང་མ་བྱུང་ལ། དེ་ནས་དོགས་སྣང་དང་
བཅས་མི་ཚོགས་ཁྲོད་ལ་སླར་ཡང་ལྐོག་ལྟ་ལན་ཞིག་བྱས་རུང་ཨ་མ་མ་མཐོང་བས། མོ་ནི་
འཛེམ་དོགས་ཅི་ཡང་མེད་པར་ཡུན་གྱིས་མི་ཚོགས་ཆེན་པོའི་ཁྲོད་དུ་ཞིབ་ལྟ་ལན་ཞིག་
བྱས་པ་ན། ཐེངས་སྔོན་མར་མ་མཐོང་བའི་སྐྱེས་པ་མང་པོ་ཞིག་དེ་གར་སོན་འདུག་མོད།
རང་གིས་འཚོལ་བཞིན་ཡོད་པའི་མགོ་སྐྱེས་ལ་རྒྱབ་ནས་བལྟས་ན་བུད་མེད་ཅིག་ལ་
འཆུགས་འགྲོ་བའི་སྟག་ཤར་དེ་ནི་གཏན་ནས་མ་མཐོང་། སྐབས་དེར། མོའི་ཡིད་སེམས་
སྔར་ལས་ཕམ་མོད། རེ་བ་ད་དུང་ཆད་ཐག་ཆོད་པ་བྱུང་མེད་པས། རེ་ལྟོས་ལྷག་མ་དང་
བཅས་གོམ་ཁ་གཡས་ལ་དཀྱོགས་ནས་མདུན་ལ་སོང་བ་ན། རྫིང་བུ་ནར་མོ་ཞིག་ཡོད་པ་
དེའི་མདུན་འགྲམ་ལ་བསླེབས། དེ་གར་སྔར་བཞིན་རྒན་རྒོན་མང་པོ་འདུས་ཏེ་ལ་གཞས་
ལེན་བཞིན་ཡོད་ལ། ཁོ་ཚོའི་སྤྲོ་སྣང་དང་སྤོབས་པ་ལ་གཞིགས་ན། རང་ཉིད་ཀྱི་ལང་ཚོ་
དེ་སྔ་མོ་ནས་ཡལ་འདུག་པ་ཡོངས་སུ་བརྗེད་སོང་བ་འདྲ། ཟླ་བ་སྒྲོལ་མ་ནི་ཁོ་ཚོའི་གམ་
ལ་གཏན་ནས་འགྲོ་མི་ཕོད་དེ། གཅིག་ན་དེ་ནི་རྒན་པ་རྣམས་ཀྱི་འདུ་ར་ཡིན་པས། ན་
ཆུང་མ་ཞིག་ནི་ཁོ་ཚོའི་གྲས་སུ་ཞུགས་ན་མི་འོས་པ་དང་། གཉིས་སུ་རང་གི་ཨ་ཕའང་དེ་
ལ་སོང་བ་མཐོང་བས། ཕ་དང་བུ་མོ་གཉིས་ཀ་གཞི་གཅིག་ལ་འཛོམས་ཏེ་ལ་གཞས་ལ་
ཉན་པ་ནི་གླེན་རྟགས་ཆེན་པོ་ཞིག་མ་ཡིན་ནམ། ལྷག་དོན་སྐྲ་ལོ་རིང་བོ་ཅན་ནི་དེ་གར་
འགྲོ་མི་སྲིད་པས། རང་ཉིད་ས་དེར་འགྲོ་དོན་གང་ཡང་མེད་དོ། ། མོས་གོམ་ཁ་གཡོན་ལ་
དཀྱོགས་ནས་མདུན་ཕྱོགས་སུ་སོང་བ་ན། སླར་ཡང་ལྕང་མའི་ཚལ་དེར་བསླེབས་ཤིང་།
ལྕང་ལོ་སྟུག་པོའི་གྲིབ་བསིལ་ཅན་ཞིག་ཡོད་པ་ནི་གཞོན་ནུ་ཚོ་འདུ་སའི་ཞིང་ཁམས་ཤིག་
ཏུ་གྱུར་འདུག ས་གནས་སོ་སོ་ནས་ཡོང་བའི་གཞོན་ནུ་ཕོ་མོ་མང་པོས་འདུ་ར་ཆེ་ཆུང་
_85



གཡུ་དྲུག་དཀར་དཔེ་ཚོགས།
སྣ་ཚོགས་བསྡུས་ཡོད་ལ། དེའི་ཁྲོད་དུ་འདུ་ར་ཁ་ཤས་ན་ལ་གཞས་ལེན་བཞིན་ཡོད་པ་
དང་། འདུ་ར་ལ་ལར་སྐྱེས་པའི་བཤད་ཡ་སྐྱེས་མ་བྱས་ཏེ་མཚར་གཏམ་སྣ་ཚོགས་ཤིག་
རྗོད་བཞིན་མཆིས། ཁོ་ཚོའི་གྲས་སུ་རང་སྡེའི་གཞོན་ནུ་ཕོ་མོའང་མང་པོ་ཞིག་ཡོད་ལ།
ལ་ལས་མོ་མཐོང་བས་ལག་བརྡ་བསྟན་ཏེ་ཕར་འབོད་པ་དང༌། ལ་ལ་རྩེད་མོར་གཡེང་
བས་མོ་མཐོང་གིན་མེད། སྔོན་དུས་འདྲིས་པ་དང་དེ་རིང་གསར་དུ་འདྲིས་པའི་གཞོན་
ནུ་ཕོ་མོ་རྣམས་ནི་ཆ་དང་ཆ་བྱས་ཏེ་སྡོང་བོའི་གྲིབ་བསིལ་དུ་ཐོར་འདུག་ལ། གཞོན་ནུ་
ལ་ལས་ལག་པ་གཞོན་ནུ་མའི་སྐེ་ལ་འཇུས་ཏེ་མྱུར་སྟབས་ཀྱིས་འོ་རེ་བྱས་རྗེས་དོགས་མི་
བདེ་བའི་ངང་ནས་ཉེ་འཁོར་ལ་ལྟ་བཞིན་འདུག་པ་དང་། ལ་ལ་ནི་རྩེད་འཇོ་ལ་རོལ་
བར་སྣང་དོགས་ཅི་ཡང་མེད་། སྤྱོད་ལམ་ལ་གཞིགས་ན་གཅིག་གིས་གཅིག་ཁྱུར་མིད་
བྱེད་རྩིས་ཡོད་པའི་སྣང་བ་སྟེར། རྩེད་འཇོ་ལ་རོལ་སྟངས་དེ་དག་ནི་གནས་འདིར་དར་
ནས་ཡུན་རིང་མ་འགོར་པས་ན། ཟླ་བ་སྒྲོལ་མ་དེ་ལ་ད་དུང་གོམས་མེད་པས། ལྟད་མོ་དེ་
འདྲ་མཐོང་ཚེ་སྐྲ་ལོ་རིང་བོ་དེ་འཚོལ་བཞིན་ཡོད་རུང་མགོ་བོ་གཞན་ལ་མི་སྐོར་ཐབས་
མེད་བྱུང་། སྐབས་རེར། འདུ་ར་གང་རུང་ཞིག་ནས་སྐྱེས་པ་གང་རུང་ཞིག་གིས་མཚར་
གཏམ་བློ་ཡུལ་ལས་འགོངས་པ་རེ་བརྗོད་བྱུང་ན། སྐྱེས་མ་རྣམས་ཀྱིས་འཛེམ་དོགས་མེད་
པར་ཧབ་དགོད་རེ་བྱེད་པ་དང་། དགོད་སྒྲ་དེ་ཉིད་ལན་རེར་གྲགས་ཚེ་སྡོང་བོའི་མགོ་ན་
ཡོད་པའི་བྱ་བྱེའུ་ཡང་ལན་རེར་འདྲོགས་ཏེ་འུར་སྒྲ་དང་བཅས་མཁའ་ལ་འཕུར་བར་བྱེད།
དགོད་སྒྲ་དེ་འདྲ་བྱུང་ན་ཟླ་བ་སྒྲོལ་མས་ཀྱང་རང་དབང་མེད་པར་བྱ་ཁྱུ་དཀྲོག་སར་ཞིབ་
ལྟ་ལན་རེ་བྱ་དགོས་བྱུང་།
དེང་སྐབས་ཀྱི་ཀླུ་རོལ་ནི་དེ་རིང་ལྟར་གཞོན་ནུ་ཕོ་མོ་ཚོ་བརྩེ་སེམས་འོ་མའི་བཅུད་
ལ་རོལ་བའི་བརྩེ་དུངས་ངོམ་སའི་དུས་སྟོན་ཞིག་ཏུ་གྱུར་ཡོད་མོད། སྔ་མོ་སྔ་མོའི་དུས་
སུ་དེ་ནི་ཡུལ་འདིའི་གཞི་བདག་གྲགས་ཅན། མི་རྣམས་སྐྱིད་དུས་མཆོད་བཀུར་བྱེད་ས།
86



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སྡུག་དུས་སྐྱབས་དང་མགོན་དུ་བཀུར་བའི་ཨ་མྱེས་ཁྱུང་སྔོན་དང་ཨ་མ་གཡུ་ཁྲི་གཉིས་ཀ་
ལྷན་འཛོམས་ཡོང་བའི་ཉིན་མོ་ཡིན། ཡུལ་མི་རྣམས་ཀྱི་བཤད་རྒྱུན་ལྟར་ན། འཛམ་གླིང་
གེ་སར་རྒྱལ་པོས་འཇང་ས་དམ་རྒྱལ་པོ་ཆམ་ལ་ཕབ་སྟེ་ལས་དམག་གླིང་དཀར་ཕྱོགས་ལ་
འདྲེན་སྐབས། སྐྱ་ལོ་སེང་ལྕམ་འབྲུག་མོས་གླིང་གི་མོ་སྨན་རྣམས་ཀྱི་སྣེ་དྲངས་ནས་ཡུལ་
གྲུ་འདི་ལ་བྱོན་ཏེ་བསུ་སྟོན་རྒྱ་ཆེན་པོ་བཤམས་པ་ན། གླིང་རྗེ་གེ་སར་རྒྱལ་པོས་གོ་སྐབས་
དེ་དང་བསྟུན་ནས་དམག་མི་ལག་རྗེས་ཅན་ལ་གཟེངས་བསྟོད་དང་དཔའ་དར་གྱ་ནོམ་པ་
བསྩལ་བར་མ་ཟད། འཇང་ཡུལ་ནས་དམ་ལ་བཏགས་པའི་འགོང་བོ་ཁྱོ་ཤུག་དེ་གཉིས་
ཡུལ་འདིར་བཀུགས་ཏེ་གཞི་བདག་ཏུ་བསྐོས་པ་དང་། གཉིས་ཀ་ལོ་རེར་ཉིན་བདུན་ལ་
མ་གཏོགས་མཉམ་འདུག་བྱེད་མི་ཆོག་པའི་བཀའ་ཕབ་ཅིང་། དེའི་རྗེས་སུ། འབྲུག་མོས་
དམག་སྟོན་བྱེད་པའི་ཉིན་མོ་དེ་ལ་བསླེབས་པ་ན། ཡུལ་མི་རྣམས་ཀྱིས་གཞི་བདག་ཁྱོ་
ཤུག་གཉིས་ཀའི་འབག་སྐུ་འདུ་ར་འདིར་གདན་འདྲེན་བྱེད་པ་ཡིན་ལ། མི་རྣམས་ཀྱིས་
དེ་གཉིས་ཀའི་འབག་སྐུ་ཕེབས་བྱམས་ལ་བཞུགས་སུ་གསོལ་ནས་འདེགས་ཤིང་ཕྲག་ལ་
བླངས་པ་ན། ཁྱོགས་ནི་གཟུགས་མེད་སྟོབས་ལྡན་ཞིག་གིས་མདུན་ལ་འདྲུད་བཞིན་ཡོད་
པ་དང་མཚུངས་པས། ཕེབས་བྱམས་འཁུར་མཁན་རྣམས་ནི་རང་དབང་ཅི་ཡང་མེད་པར་
མདུན་ལ་བརྒྱུགས་ཏེ། གཞི་བདག་ཁྱོ་ཤུག་གཉིས་ཀ་འདུ་རར་ལྷན་འཛོམས་བྱུང་སྐབས།
འཁུར་མཁན་གྱི་ལུས་པོ་རྔུལ་ཆུས་བཀྲུས་པ་དང་རྐང་བ་ན་སྟེ་གོམ་པ་གང་ཡང་སྤོ་མི་
ཐུབ། དེའི་རྗེས་སུ། མི་རྣམས་ཀྱིས་དཀའ་ཚེགས་ལ་འཛེམས་ཏེ་དུས་སྟོན་སྐབས་སུ་
གཞི་བདག་ཁྱོ་ཤུག་གཉིས་ཀ་གདན་མ་དྲངས་ན། མི་ལ་ན་ཚ་དང་ཕྱུགས་ལ་གོད་ཁ་རྒྱུན་
མི་འཆད་པར་འབྱུང་བས། སྔར་སྲོལ་སླར་གསོ་མི་བྱེད་ཀ་མེད་བྱུང་། ཡང་དེའི་རྗེས་སུ།
དུས་སྟོན་དེ་ནི་རིམ་བཞིན་གཞོན་ནུ་ཕོ་མོའི་བརྩེ་དུངས་ངོམ་པའི་དུས་སྟོན་དུ་གྱུར་པ་ན།
གཞི་བདག་གདན་འདྲེན་པ་དེའང་དཀའ་ལས་ཤིག་ལ་མི་རྩི་བས། ཨ་མྱེས་ཁྱུང་སྔོན་དང་



གཡུ་དྲུག་དཀར་དཔེ་ཚོགས།
ཨ་མ་གཡུ་ཁྲི་གཉིས་ཀའང་དུས་ལྟར་འཕྲད་ཐུབ་པར་གྱུར་པ་དང་། ཡུལ་གྲུ་འདི་ལའང་
ཆག་སྒོ་ཆེན་པོ་དེ་འདྲ་འབྱུང་གི་མེད། དེའི་རྗེས་ཀྱི་རིག་གནས་གསར་བརྗེ་ཆེན་པོའི་
སྐབས་སུ། ལྷ་ཁང་གཉིས་ཀ་རྨང་ནས་བཤིག་པ་ན། ཆོས་ལུགས་སྲིད་ཇུས་སླར་གསོ་
བྱས་རྗེས་བསྐྱར་བཞེང་བྱེད་མཁན་མེད་པར་གྱུར། རྒྱུ་མཚན་གྱི་རྩ་བའི་རྩ་བ་ནི་འབག་
སྐུ་འཁུར་བ་དེ་དཀའ་ལས་སུ་བརྩིས་པ་དེ་ཡིན། འོན་ཀྱང་། གཞོན་ནུ་ཕོ་མོའི་དུས་སྟོན་
དེ་ནི་དུས་ལྟར་སླར་གསོ་བྱས་སོང་བར་མ་ཟད། རྣམ་པ་སྔར་ལས་ཇེ་ཆེ་དང་རྩེད་མོ་སྔར་
ལས་ཇེ་མང་རེད། །
ཟླ་བ་སྒྲོལ་མས་ནི་ཞིབ་ལྟ་ག་འདྲ་བྱས་རུང་། ཡིད་དབང་འཕྲོག་པའི་སྐྲ་ལོ་རིང་བོ་
ཅན་དེ་ནི་གཏན་ནས་མི་མཐོང་ལ། གལ་སྲིད་ཁོ་འདི་གར་བསླེབས་ཡོད་ན། མི་ཚོགས་
ཀྱི་མཐའ་རུ་ལངས་ཏེ་རི་མོ་འབྲི་བཞིན་ཡོད་ངེས་པས། བཙལ་ན་རྙེད་དཀའ་བ་ཞིག་
གཏན་ནས་མིན།
སྐྲ་ལོ་རིང་བོ་ཅན་དེ་མཐོང་ཆེད། ཟླ་བ་སྒྲོལ་མ་མུ་མཐུད་དུ་མདུན་ལ་སོང་།
མོ་གསོམ་སྡོང་ཚལ་གྱི་གཡས་འགྲམ་ལ་སོན་རྗེས། རྐང་ལམ་ཀྱ་ཀྱུ་ཞིག་དེད་ནས་
མདུན་ལ་སོང་བ་ན། རང་སྡེའི་སྐྱེས་པ་རྒན་པ་འགའ་ཡིས་རྫིང་བུའི་འགྲམ་གྱི་འདུ་ར་
དེ་ཉིད་དམིགས་ནས་ཚུར་ལ་ཡོང་བཞིན་ཡོད་པ་མཐོང་བྱུང་བས། མོས་མྱུར་སྟབས་ཀྱིས་
གོམ་ཁ་གཡས་ལ་དཀྱོགས་ཏེ་སྦྲ་གུར་ཚོང་ཁང་དེ་དམིགས་ནས་མདུན་ལ་བྲོས།
ཆེ་ཆུང་མི་འདྲ་བའི་སྦྲ་གུར་དེ་དག་ན་ཚོང་རྫས་ཅི་ཞིག་ཡོད་པ་མི་ཤེས་མོད། གང་
ལྟར་ནང་ལ་འགྲོ་མཁན་དག་འཚང་ཁ་ཤིག་ཤིག་བྱེད་བཞིན་མཆིས་པ་དང་། ཕྱི་ལ་ཡོང་
མཁན་གྱིས་ཀྱང་འཚང་ཁ་ཤིག་ཤིག་བྱེད་བཞིན་གདའ། ཟླ་བ་སྒྲོལ་མ་ཚོང་ཁང་ཞིག་གི་
ནང་ལ་བཙངས་ནས་མི་ཚོགས་ཁྲོད་དུ་ཞིབ་ལྟ་བྱས་མོད། སྔར་བཞིན་སྐྲ་ལོ་རྒྱུས་ཡོད་
དེ་མ་མཐོང་བས། ཐོག་མར་དངན་པ་རིང་པོ་ཞིག་འཐེན་པ་དང་། དེ་ནས་ཡིད་སེམས་
88



ར་
བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
ང་
CKET
ཕམ་པའི་ངང་ནས་མགོ་བོ་འཕྲེད་དུ་ལན་འགའ་གཡུགས་རྗེས། དལ་བ་དལ་བུར་ཚོང་
ཁང་ཕྱི་ལ་བུད། མོ་ཚོང་ཁང་གཉིས་པར་སོང་རུང་སྐྲ་ལོ་རྒྱུས་ཡོད་དེ་མ་མཐོང་། ཚོང་
ཁང་གསུམ་པར་སོང་རུང་སྐྲ་ལོ་དེ་མ་མཐོང་། དེ་ནས་ཚོང་ཁང་བཞི་པ་དང་ལྔ་པ་སོགས་
བརྒྱུད་ནས་སྐྲ་ལོ་རིང་བོ་དེ་བཙལ་རུང་མཇུག་འབྲས་ནི་སྟོང་བའི་རྗེས་ལ་སྟོང་བ་མཐུད་
པ་དེ་ལས་ཅི་ཡང་མ་ཐོབ། འོན་ཀྱང་། མོ་ཚོང་ཁང་བཅུ་གསུམ་པ་དེ་ལ་འཛུལ་པ་ན།
སྐྲ་ལོ་རིང་བོ་དེ་སྦྲ་གུར་གྱི་གཡོན་འགྲམ་ནས་མཐོང་བྱུང་། ཁོས་ཚོང་སྟེགས་འགྲམ་ནས་
ཕར་འཁོར་ཏེ་མཁོ་དངོས་ཅི་ཞིག་ཉོ་བཞིན་མཆིས་ལ། མི་ལ་ལས་ཁོ་ལ་ལྐོག་ལྟ་བྱེད་
བཞིན་གསང་གཏམ་ཤབ་ཤུབ་འཆད་བཞིན་གདའ། དེ་ནི་ཁོ་མི་གྲགས་ཅན་ཞིག་ཡིན་པ་
རྟོགས་སོང་བའི་རྐྱེན་ཡིན་ངེས།
བསམ་དོན་རི་མོ་འགྲུབ་སོང་། མོའི་སེམས་ལ་དགའ་སྤྲོ་གློ་བུར་བ་ཞིག་འཕོས། ཤུ།
ད་ནི་བསམ་དོན་རི་མོ་དངོས་སུ་འགྲུབ་སོང་། མོའི་སེམས་ལ་སྦྲང་རྩི་འཇིབ་པ་དང་
གཉིས་སུ་མེད་པའི་ཚོར་སྣང་ཞིང་མངར་ལྡན་པ་ཞིག་སྐད་ཅིག་ཉིད་ལ་རྒྱས་བྱུང་བ་དང་།
ཚོར་བ་དེ་ཇེ་དྲག་ནས་ཇེ་དྲག་ཏུ་སོང་བ་དང་བསྟུན་ནས། དྲོད་རླངས་མངར་མོ་ཞིག་
གིས་མོ་དལ་གྱིས་མཁའ་ལ་དྲངས་པ་དང་། ལུས་པོ་ནི་བསེར་བུས་གཡོས་པའི་བྱ་སྒྲོ་ལྟར་
ལྕག་ལྕག་ཏུ་འདར་བཞིན། ལྕིག་ལྕིག་ཏུ་འདར་བཞིན་གྱེན་ནས་གྱེན་ལ་སྤུར་བའི་ཚོར་
བ་གཞན་དང་མི་མཚུངས་པ་ཞིག་སྐྱེས་བྱུང་། མོས་མིག་ཟུང་བཙན་ཤུགས་ཀྱིས་ཕྱེ་བ་ན།
ལུས་པོ་ནི་སྔར་བཞིན་ལྕག་ལྕག་ཏུ་འདར་བཞིན་ཡོད་རུང་། གང་ལྟར་ས་ལ་ནི་བབས་
འདུག་པས། དགའ་སྤྲོ་ཆེན་པོ་དང་བཅས་ཕར་ལ་བཙན་ཤུགས་ཀྱིས་བལྟས། རེད། རེད་
ཡ། དངོས་འབྲེལ་ཁོ་བསླེབས་འདུག ལྟོས་དང་། གནག་ཅིང་སྣུམ་པའི་སྐྲ་ལོ་རིང་མོ་
དེ་རྒྱ་ལྕང་གཞོན་ནུའི་ལོ་མ་ཇི་བཞིན་གཟི་མདངས་ཀྲིག་གེར་ཕྲག་པ་དང་སོག་རྒྱབ་ལ་
འཕྱང་འདུག་ཅིང་། མགོ་བོ་དལ་གྱིས་འགུལ་བ་དང་བསྟུན་ནས་རྣ་བ་གཡས་པའི་དངུལ་



གཡུ་དྲུག་དཀར་དཔེ་ཚོགས།
དཀར་གྱི་རྣ་ཏོག་དེ་སྐབས་རེར་མངོན་ཞིང་མཚམས་རེར་མི་མངོན། ཀྱེ་མ། གྱོན་གོས་
ཀྱང་སྔར་དང་འདྲ། ལྟོས་དང་། ལུས་སྟོད་ལ་སྔར་བཞིན་ཨམ་ཕྲག་མང་པོ་ཅན་གྱི་སྟོད་
གོས་སྔོ་སྐྱ་དེ་གྱོན་འདུག་པ་དང་། ལུས་སྨད་ལ་སྒྲོག་བུ་མང་པོ་ཅན་གྱི་དོར་མ་དཀར་
པོ་དེ་གོན་འདུག མོ་མཆོང་རྒྱུག་ལན་གཅིག་གིས་ཁོའི་གན་ལ་གཅར་གྲབས་བྱས་པ་
ན། ལུས་པོ་ནི་རླུང་འཚུབ་འཁོར་ལོ་སྟོབས་དང་ལྡན་པ་ཞིག་གི་འཆིང་རྒྱར་ཚུད་པ་ལྟར་
མདུན་ལ་གོམ་པ་གང་ཡང་སྤོ་མི་ཐུབ་ལ། ངག་ནས་ཟླ་བ་ཚེ་རིང་ཞེས་ཀི་འབོད་ལན་
ཞིག་བྱེད་བསམས་ཀྱང༌། མགྲིན་པའི་ནང་དུ་ཤིང་བལ་འབོལ་བོ་ཞིག་བརྫངས་པ་ལྟར་
སྒྲ་སྐད་འབྱིན་པའི་རྩོལ་ནུས་ཉམས་འདུག མོར་བྱ་ཐབས་བྲལ་ཏེ་རེ་ལྟོས་ཆེན་པོ་དང་
བཅས་ལངས་འདུག་སྐབས། སྐྲ་ལོ་རིང་པོ་ཅན་དེས་རང་ལ་གང་མཁོའི་དངོས་རྫས་དག་
ཉོས་ཏེ་ཕྱིར་འཁོར་བ་ན། ཟླ་བ་སྒྲོལ་མ་ནི་སྐད་ཅིག་ཉིད་ལ་ཧད་དེ་དྲན་པ་ལ་རང་དབང་
མ་ཡོང་ཞིང་། ཡུད་ཙམ་གྱི་རྗེས་སུ་དྲན་པ་ཅུང་ཙམ་སོས་མོད། དྲན་པ་སོས་མ་ཐག་
ཨག་རྒྱངས་གློ་བུར་བ་ཞིག་བྱ་དགོས་བྱུང་། ཀྱེ་མ། མོར་དངོས་འབྲེལ་ཁག་མི་འདུག་སྟེ།
ལུས་རྒྱབ་ཁོ་ན་ནས་བལྟས་ན་སྐྲ་ལོ་རིང་པོ་ཅན་དེ་ཟླ་བ་ཚེ་རིང་དང་གཉིས་སུ་མེད་རུང་།
གདོང་པ་ནི་ཟླ་བ་ཚེ་རིང་དང་གཏན་ནས་མི་འདྲ་སྟེ། ཁོའི་བཞིན་གྱི་དཀྱིལ་འཁོར་
ནི་མཛེས་དང་མི་མཛེས་ཞེས་བཤད་པར་དཀའ་བའི་གནས་སུ་ལྷུང་འདུག འགྲམ་པ་
གཡོན་པ་ལ་ནི་མེ་བགེགས་ཐེབས་ཏེ་ཀོ་ལྷམ་འདྲེགས་ཤིང་འདུས་པ་དང་མཚུངས་ལ།
མིག་གཡོན་པའི་མིག་ལྕིབས་ནི་འཁུམས་ཏེ་མཐའ་ལ་འབྱར་བས། མིག་འབྲས་ནི་རྨ་
སྒྲོས་མང་པོ་ཅན་གྱི་ཀོང་བུ་དེ་ན་སྒྲེན་མོར་ལུས་འདུག་པ་ན། ཕ་རོལ་པོས་མཐོང་མ་ཐག་
ལུས་ལ་སྐྱི་གཡའ་བར་བྱེད།
་་འཇིགས་པ་ལ་ཨང་།“ཟླ་བ་སྒྲོལ་མ་སྔངས་ཤིང་རང་དབང་མེད་པར་བྲོས་ཏེ་ཚོང་
ཁང་རྒྱབ་རོལ་གྱི་ཆུ་མིག་འགྲམ་ལ་སོན་པ་ན། གོམ་འགྲོས་རིམ་གྱིས་ཇེ་དལ་དུ་སོང་མོད།
9O



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སྙིང་ཆུང་ནི་སྔར་བཞིན་ལྐོག་ལྡིག་ལྡིང་གིན་འདུག
ཟླ་བ་སྒྲོལ་མ་ནི་གེ་སར་གསེར་ཁྲི་ཟེར་བའི་དེའུ་འབུར་གྱི་ལྷོ་ངོས་ལ་བསླེབས་བྱུང་།
དེའུ་དེ་ནི་རྨ་ཆུ་སྔོན་མོའི་འགྲམ་ངོགས་སུ་ཡོད་ཅིང་། དེ་ལ་ཡིད་དབང་འཕྲོག་པའི་
བཤད་རྒྱུན་ཞིག་ཡོད་པ་ནི། དེའུ་དེ་ནི་སེང་ཆེན་ནོར་བུ་དགྲ་འདུལ་མཆོག་གི་བཞུགས་
ཁྲི་ཡིན་ཟེར་བ་དེ་རེད། རྒྱལ་པོ་ཁོང་གིས་མོན་རྗེ་ཤིང་ཁྲི་རྒྱལ་པོ་དམ་ལ་བཏགས་ཏེ་སླར་
བྱོན་སྐབས། དེ་གར་ཉི་མ་བདུན་ལ་བཞུགས་པར་མ་ཟད། ཡུལ་མི་རྣམས་ལ་ཐུགས་རྗེ་
ཆེན་པོའི་དབང་ཡང་གནངས། གེ་སར་གསེར་ཁྲི་ནི་དེ་དུས་ཁོང་ལ་བརྩིགས་པའི་ཆོས་
ཁྲི་ཡིན་འདུག་སྟེ། ཐོག་མའི་དུས་སུ་ཁྲིའི་ཕྱི་ཀུན་དངུལ་གྱིས་བཏུམས་འདུག་པར་མ་
ཟད། ཕྱོགས་བཞིའི་མཐའ་རྒྱན་ནི་སེར་པོ་གསེར་ལས་གྲུབ་པ་ཡིན་ཟེར་མོད། རྗེས་ཀྱི་
དམག་འཁྲུག་ཁྲོད་རིམ་གྱིས་འཇིག་སྟེ་ས་འབུར་འདི་ལས་མ་ལུས་པར་མངོན། གང་ལྟར་
ས་འབུར་གྱི་རྨང་གཞིའི་ས་ངོས་མཉམ་པ་དང་། གྲུ་བཞི་གླིང་བཞི་ཡིན་པ། རྩིག་ས་ནི་ས་
ཆ་གཞན་ནས་དྲུད་ཡོང་བའི་ས་དམར་ཡིན་པ་བཅས་ལ་གཞིགས་ན། ས་འབུར་དེ་ནི་ས་
འབུར་རྩོལ་བྱུང་མ་ཞིག་ཡིན་པ་ཐག་གིས་བཅད་ཆོག
བཤད་སྒྲོས་ཡ་མཚན་ག་འདྲ་ཞིག་ཡོད་པ་དང་། མི་རྣམས་ཀྱིས་བདེན་ཅོག་ཅོག་
གིས་དེ་ལྟར་འཆད་བཞིན་ཡོད་རུང་། ཁོ་ཚོའི་སྙིང་ཁོང་རུས་པའི་སྟེང་ནས་དེ་ལ་ཡིད་
ཆེས་དེ་འདྲ་བྱེད་ཀྱིན་མེད་པ་འདྲ་སྟེ། ཀླུ་རོལ་ཟེར་བའི་དུས་སྟོན་དེ་ལ་སོན་པ་ན།
རྒན་རྒོན་མང་པོ་གསེར་ཁྲིའི་ངོས་ལ་འཛོམས་ཏེ་ལྟད་མོར་ལྟ་བ་ཡིན། འདི་ལྟར་བསྡད་
ན། དེའུ་ནི་རྨ་ཆུའི་འགྲམ་ངོགས་སུ་ཡོད་པས། ཆུ་རླངས་འཁྱག་པོ་དེ་སྡོང་བོ་མེད་པའི་
ན་གཞོང་དེ་བརྒྱུད་ནས་བར་མེད་དུ་ལྡང་འོངས་པ་ན། ཉི་འོད་ག་འདྲ་བཙན་རུང་ཚ་
རྨུགས་ཀྱི་དཔུང་འཇུག་ལ་འཇིགས་མི་དགོས་པ་དང་། སྐྱེད་མོས་ཚལ་གྱི་ལྟད་མོ་མང་
པོ་ཞིག་མཐོང་ལམ་ལ་རང་བཞིན་དུ་ཤར་འོངས་པས། གཞོན་ནུའི་འདུ་རར་འགྲོ་བའི་
91



གཡུ་དྲུག་དཀར་དཔེ་ཚོགས།
སྤོབས་པ་མེད་པའི་རྒན་པོ་རྣམས་ལ་མཚོན་ན། འདི་ལས་ལྷག་པའི་སྡོད་གནས་ཡག་པོ་
ཞིག་ཡོད་པ་མ་ཡིན་ནོ། །
དེ་རིང་ཡང་རྒན་པོ་མང་པོ་སྔར་སྲོལ་ལྟར་འདི་གར་འཛོམས་འདུག
ཟླ་བ་སྒྲོལ་མ་དལ་བ་དལ་བུར་དེ་གར་བསླེབས་པ་ན། རྒན་རྒོན་མང་པོས་ངོ་མཚར་
བའི་ཉམས་ཀྱིས་མོར་བལྟས་འདུག་ལ། ཕར་བལྟས་ན་འདི་འདྲའི་མོ་གསར་མཛེས་མ་
ཞིག་འདི་གར་ཡོང་ནས་འདུག་དོན་ཅི་ཡིན་ནམ་སྙམ་བཞིན་ཡོད་པ་འདྲ། འོན་ཀྱང་།
མོ་ལ་སྣང་དོགས་ཅི་ཡང་མི་འདུག་སྟེ། གཅིག་ན་སྐྲ་ལོ་རིང་བོ་ཅན་དེ་མ་རྙེད་པས་ལུས་
ངལ་བ་དང༌། གཉིས་ན་སྐྱེས་པ་ངོ་ཚིག་དེ་མཐོང་རྗེས་བྲོས་ཏེ་ལུས་ངལ་བ་ན། ད་ནི་
འགྲོ་འདོད་འཕག་འདོད་ཅི་ཡང་མི་འདུག་པས་རེད། འོན་ཀྱང་། མོ་ལྗིད་ཏིག་གེར་ས་
ལ་བསྡད་པ་ན། ལུས་པོ་ནི་ཨ་ཐང་ག་འདྲ་ཆད་འདུག་རུང་། སྐྲ་ལོ་རིང་བོ་ཅན་དེ་སྔར་
བཞིན་མཐོང་འདོད་ཆེ་ལ། ཡིད་སེམས་ཀྱང་ཅུང་ཟད་ཕམ་པར་བརྟེན་ལྟད་མོར་ལྟ་བའི་
སྤྲོ་སྣང་ཇེ་ཆེར་སོང་བས། མིག་གིས་གཤམ་གྱི་འདུ་ར་དེ་གཏོང་ཐབས་གཏན་ནས་མེད་
ལ། བལྟས་ཀྱིན་བལྟས་ཀྱིན་མི་ཚོགས་ནི་རིམ་བཞིན་མག་མོག་ཏུ་གྱུར་འགྲོ་བ་དང་། སྐྲ་
ལོ་རིང་བོ་ཅན་གྱི་སྐྲ་ལོ་དང་མིག་ཟུང་། ལག་པ་དང་སྨྱུ་གུ། དེ་མིན་གསོན་ཉམས་ལྡན་
པའི་རི་མོ་རྣམས་ནི་གཅིག་འཕྲོས་གཅིག་མཐུད་དེ་མིག་མདུན་དུ་མངོན་ཡོང་། །
ན་ནིང་གི་ཉིན་མོ་འདིར། ཟླ་བ་སྒྲོལ་མ་གཅིག་པུ་འདུ་རའི་གཡས་མཐའ་ན་མར་
འགྲོ་སྐབས། སྐྱེས་པ་སྐྲ་ལོ་རིང་བོ་ཅན་ཞིག་གིས་རི་མོ་འབྲི་བཞིན་ཡོད་པ་མཐོང་བས།
མོ་ནི་ཅི་ཞིག་གིས་བཀུགས་པ་ལྟར་དེ་གར་འགྲོ་དགོས་བྱུང་། མོ་ལ་ཁག་ཅི་ཡོད། ལོ་ན་
བཅུ་དྲུག་ནས་བཅུ་བདུན་ལ་སོན་པའི་དུས་ནས་བཟུང༌། མཚན་མོའི་རྨི་ལམ་དུ། ནམ་
རྒྱུན་མི་དཀར་རྟ་དཀར་སྐྲ་ལོ་རིང་བོ་ཅན་ཞིག་ཡོང་ནས་མོ་ལྷ་ཡུལ་ཁམས་ལ་འདྲེན་
བཞིན་པ་རྨིས། ཕྱིས་སུ་དེ་ལ་རིམ་གྱིས་གོམས་པས་མཚན་མོ་གཅིག་ལ་རྨི་ལམ་དེ་འདྲ་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
མ་རྨིས་ཚེ་ཕྱི་ཉིན་འཚུབ་ཆ་ལངས་ཏེ་འདུག་མི་བཟོད། དེ་རིང་སྐྲ་ལོ་རིང་བོ་ཅན་དེ་
མཐོང་སྐབས། ཐོག་མར་སྐྱེས་པ་རྒྱུས་ཡོད་ཅིག་འདི་གར་ལངས་འདུག་སྙམ་པ་དང་།
དངུལ་གྱི་རྣ་ཏོག་གཡས་པ་དེ་མཐོང་མ་ཐག་མི་དཀར་རྟ་དཀར་ཅན་དེ་འདི་ལ་བསླེབས་
འདུག་སྙམ་ནས་དགའ་སྤྲོ་སྐྱེས། ལྷག་པར་ལག་པ་གཡས་པའི་རྨ་སྒྲོས་དེ་མཐོང་བ་ན་
དགའ་སྤྲོ་དཔག་མེད་སྐྱེས་བྱུང་། རྒྱུ་མཚན་ནི་ལོ་འགའི་སྔོན་གྱི་རྨི་ལམ་ཞིག་ཏུ། མོ་
མི་དཀར་རྟ་དཀར་ཅན་དེའི་འཕོངས་ལ་བཞོན་ནས་བྲག་འཕྲང་དོག་མོ་ཞིག་དེད་ནས་
མདུན་ལ་འགྲོ་བཞིན་པའི་སྐབས་སུ། ལྷ་རྟ་དཀར་པོ་དེ་གློ་བུར་དུ་འདྲོགས་ཏེ་ཁོ་གཉིས་
ས་ལ་གཡུག་པ་ན། སྐྲ་ལོ་རིང་བོ་ཅན་གྱི་གཡས་ལག་རྨས་སོང་བའི་རྐྱེན་གྱིས་རེད། །
''རྨི་ལམ་གྱི་ལྷ་ཕྲུག་དེ་མི་ཡུལ་ནས་དངོས་སུ་མཐོང་ཐུབ་བམ། མཐོང་ལམ་གྱི་ཡོད་
ཚད་ནི་རང་སེམས་འཕྲུལ་བའི་འཕྲུལ་སྣང་ཡིན་པར་སྙམ་སྟེ། གཡས་སྐྲའི་ལན་བུ་ཞིག་
ལ་འཇུས་ཏེ་ཤུགས་ཀྱིས་འཐེན་པ་ན། ཤ་སྐྱིའི་བར་ནས་ཟུག་གཟེར་ཆེན་པོ་ཞིག་ལངས།
ཟླ་བ་སྒྲོལ་མ་ཧད་དེ་ཁོ་ལ་ཅེར་འདུག་སྐབས། སྐྲ་ལོ་རིང་བོ་ཅན་དེས་ཀྱང་མོ་མཐོང་
བྱུང་ལ། ཁོས་ཐོག་མར་ཅི་མི་སྙམ་པའི་ངང་ནས་མོར་ལྟ་ཙམ་བྱས་པ་དང་། དེ་ནས་ཅི་
ཞིག་དྲན་པ་ལྟར་ཞིབ་ལྟ་ལན་ཞིག་བྱས་པ་ན། ཁོ་ཡང་ཧད་དེ་འདུག་དགོས་བྱུང་།
ཁྱོད་ཀྱི་མིང་ལ་ཅི་ཟེར།"
''ཟླ…་ཟླ་… ཟླ་བ་སྒྲོལ་མ།”
ཁྱོད་ཟླ་བ་སྒྲོལ་མ་ཡིན་ནམ།“སྐྲ་ལོ་རིང་བོ་ཅན་གྱིས་ཡིད་མ་ཆེས་པའི་ཉམས་ཀྱིས་
དེ་ལྟར་དྲིས།
“ཨིན… .… ཡིན།” མོས་དགའ་བའམ་ཅི་ཡིན་མི་ཤེས་པའི་ངང་ནས་དེ་ལྟར་
བཤད། །
“ངས་ཁྱོད་རང་མ་དཔེ་བྱས་ཏེ་རི་མོ་ཞིག་བྲིས་ན་ཆོག་གམ།”
93



གཡུ་དྲུག་དཀར་དཔེ་ཚོགས།
"་ལག་པའི་རྨ་ཁ་དེ་རྟ་ཐོག་ནས་ལྷུང་སྟེ་རྨས་པའི་རྨ་སྒྲོས་ཡིན་ནམ།“ཟླ་བ་སྒྲོལ་མས་
སེམས་ཀྱི་དོགས་གཞི་དེ་རྩ་བ་ནས་བསལ་ཆེད་དེ་ལྟར་དྲིས།
ཁྱོད་ཀྱིས་ཇི་ལྟར་ཤེས་པ་ཡིན།”སྐྲ་ལོ་རིང་བོ་ཅན་དེ་སྔར་ལས་ཀྱང་ཧ་ལས་དགོས་
བྱུང་། །
"རྟ་ཕོ་བྲག་འཕྲང་ནས་འདྲོགས་སྐབས་ང་འཕོངས་ལ་བཞོན་འདུག་པ་མ་ཡིན་
ནམ།”
ཉིན་མོ་དེར་རྟ་གོང་ན་ང་གཅིག་པུ་ལས་མེད་མོད། སྔ་ནུབ་ཀྱི་མཚན་མོར་
འཕོངས་ལ་ན་ཆུང་མ་ཞིག་བཟུང་ཡོད། མོའི་མིང་ལ་ཟླ་བ་སྒྲོལ་མ་ཟེར། དེ་རིང་ཁྱོད་
ཉིད་མཐོང་མ་ཐག་བུ་མོ་རྒྱུས་ཡོད་ཅིག་མཐོང་བའི་ཚོར་སྣང་བྱུང་བར་གཞིགས་ན། ཁྱོད་
ཀྱི་བཞིན་རས་ནི་རྨི་ལམ་ནང་གི་ཟླ་བ་སྒྲོལ་མ་དང་གཉིས་སུ་མེད་པ་འདྲ།“སྐྲ་ལོ་རིང་བོ་
ཅན་གྱིས་བདེན་ཅོག་ཅོག་གིས་དེ་ལྟར་བརྗོད།
རེ་ཞིག་གི་རྗེས་སུ། ཁོ་གཉིས་ཀས་ཕན་ཚུན་ལ་སྐད་ཆ་ཁྲི་སྟོང་མང་པོ་བཤད་འདོད་
ཡོད་མོད། གང་ཞིག་ནས་མགོ་བརྩམས་ཏེ་ཅི་ཞིག་སྔོན་ལ་བཤད་དགོས་པ་མི་ཤེས་པས།
སྐྲ་ལོ་རིང་བོ་ཅན་གྱིས་སླར་ཡང་མོ་མ་དཔེ་བྱས་ཏེ་རི་མོ་ཞིག་འབྲི་བའི་རེ་བ་བཏོན་པ་
ན་མོའང་དེ་ལ་ཡིད་འཐད་བྱུང་སྟེ། ཁོ་རང་གི་ཇུས་བཀོད་ལྟར་གཞི་འདུག་བྱས་ནས་
མ་འགུལ་བར་བསྡད། སྐབས་ཤིག་ལ། གར་ཡོང་གང་ཡོང་མེད་པའི་ཕྱེ་མ་ལེབ་དམར་
པོ་ཞིག་འཕུར་ཡོང་སྟེ་མོའི་དཔྲལ་ངོས་དང་རྣ་རྩེ་ལ་འབབ་རྩིས་བྱས་པས། ཟླ་བ་སྒྲོལ་
མས་འདིར་ཤོག་ཟེར་བའི་ཚུལ་གྱིས་གཡས་ལག་གི་གོང་མཛུབ་དེ་ཡར་ཀེར་བ་ན། སྲོག་
ཆགས་དམར་པོ་དེ་ཡིས་ཅི་ཞིག་རྟོགས་པ་ལྟར་མཛུབ་མོའི་རྩེ་ལ་བབས་ཏེ་གཤོག་པ་རྡེབ་
བཞིན་ངལ་གསོའི་ལས་ལ་རོལ། ཚུལ་དེ་དག་མཐོང་བས། ཐོག་མར་མི་འགའ་མཐའ་
འཁོར་དུ་ཡོང་ནས་ལྟད་མོར་བལྟས་བྱུང་བས། ལྟད་མོ་བ་ནི་ཇེ་མང་ནས་ཇེ་མང་ལ་
94



སྒྲི
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
སོང་སྟེ། ཁོ་གཉིས་མི་ཚོགས་ཀྱིས་གྲུབ་པའི་ཨ་ལོང་ནང་ལ་ཚུད། སྐབས་དེར། མི་ཕོ་
འཛེམ་བག་མེད་པ་ཞིག་གིས་མདུན་ལ་གོམ་ཕྱེད་ཙམ་སྤོས་པ་ན། མི་རྣམས་ཀྱང་དེའི་
རྗེས་འབྲངས་ཏེ་གོམ་པ་དེ་ཙམ་མདུན་ལ་སྤོས་པར་བརྟེན། རིམ་གྱིས་ཨ་ལོང་ནི་ཇེ་ཆུང་
ནས་ཇེ་ཆུང་དུ་སོང་བས། ཕྱེ་མ་ལེབ་དམར་པོ་དེའང་འདུག་ཐབས་བྲལ་ཏེ་གཤོག་པ་
རྡེབ་བཞིན་འཕུར་སོང་། འོན་ཀྱང་། སྐྲ་ལོ་རིང་བོ་ཅན་ལ་ཉམས་སྣང་ཅི་ཡང་མེད་དེ།
ཁོས་སྨིན་དཔྲག་བསྡུས་ཏེ་ཟླ་བ་སྒྲོལ་མ་ལ་ལྟ་ཙམ་བྱེད་བཞིན་ཚོན་རྩི་རས་སྒྲོམ་ངོས་སུ་
བྱུགས་པ་ན། དུས་ཡུན་རིང་བོ་མ་འགོར་བར་རི་མོ་དེ་ཉིད་བྲིས་ནས་མཇུག་རྫོགས་པར་
གྱུར། །
ཟླ་བ་སྒྲོལ་མ་ཚུར་ཡོང་ནས་རས་གཞི་ངོས་སུ་བལྟས་པ་ན། ཡིད་སེམས་རབ་ཏུ་ཕམ་
སྟེ་མགོ་བོ་འཕྲེད་དུ་ལན་འགའ་གཡུག་དགོས་བྱུང་སོང་། མ་གཞིར། རས་སྒྲོམ་ངོས་སུ་
ཚོན་རྩི་སྣ་ཚོགས་འདོད་པ་ལྟར་བྱུགས་འདུག་སྟེ། འབྱུག་ཚད་མྱུར་ཞིང་འབྱུག་ལུགས་
འཆོལ་བ་ན། ཚོན་གྱི་འབར་འབུར་དང་གཤང་གཤོང་མང་པོ་ཡིན་ལུགས་དང་གནས་
ལུགས་མེད་པར་གྲུབ་འདུག མོའི་གཟུགས་བརྙན་ནི་ཚོན་རྩིའི་རྒྱབ་རོལ་ན་མག་མོག་
གིས་གནས་ལ། ཇི་ལྟར་དཔྱད་རུང་དབྱིབས་ཙམ་ལས་མི་མཐོང་བས། མོ་མ་དཔེ་བྱས་
ནས་བྲིས་པ་གཏན་ནས་མི་ཤེས། སྐབས་ཤིག་ལ། གར་ཡོང་གང་ཡོང་མེད་པའི་ཤ་སྦྲང་
ཞིག་འཕུར་ཡོང་སྟེ་གཟུགས་རིས་མག་མོག་དེའི་ངོས་སུ་བབས་པ་ན། སྲོག་ཆགས་སྐྱུག་
བྲོ་བ་དེའི་སུག་པ་སྐད་ཅིག་ཉིད་ལ་ཚོན་རྩིར་འབྱར་ཏེ་གཤོག་རྡེབ་ག་འདྲ་བྱས་རུང་
འཕུར་མ་ཐུབ། ཚུལ་དེ་མཐོང་བས། ཟླ་བ་སྒྲོལ་མས་གཡས་ལག་བསྲིངས་ཏེ་ཤ་སྦྲང་
ཚོན་རྩི་དང་བཅས་པ་མཛུབ་རྩེར་བླངས།
“ཁྱོད་ཀྱིས་ཅི་བྱེད་ཀྱིན་གདའ།” སྐྲ་ལོ་རིང་བོ་ཅན་གྱིས་འཚུབ་ཆ་དང་བཅས་དེ་
ལྟར་བཤད།



གཡུ་དྲུག་དཀར་དཔེ་ཚོགས།
''ངས་ཤ་སྦྲང་དེ་བསྐྱབས་པ་ཡིན། ''ཟླ་བ་སྒྲོལ་མས་ཅི་མི་སྙམ་པའི་ངང་ནས་དེ་ལྟར་
བཤད།
སྐྲ་ལོ་རིང་བོ་ཅན་གྱིས་མཛུབ་མོས་བྲད་ཤུལ་ལ་ཚོན་རྩི་བྱུག་གྲབས་བྱེད་སྐབས། གློ་
བུར་དུ་ཅི་ཞིག་རྟོགས་པ་ལྟར་ཐོག་མར་མགོ་བོ་གཡས་ལ་དཀྱོགས་ནས་ཞིབ་ལྟ་ལན་
ཞིག་བྱས་པ་དང་། དེ་ནས་ལུས་པོ་ཕྱི་ལ་བཀྱེད་ནས་ཞིབ་ལྟ་ལན་ཞིག་བྱས་པས་དགའ་
སྤྲོ་དཔག་ཏུ་མེད་པ་ཞིག་སྐྱེས་བྱུང་། ངས་ཀྱང་འདི་ལྟར་འབྲི་དགོས་བསམས་ཡོད་ཟེར་
བཞིན་ཟླ་བ་སྒྲོལ་མར་བཀའ་དྲིན་ཞུས་པ་ན། རི་མོ་དེ་ཉིད་མི་ཚོགས་ཀྱིས་རུབ་སོང་།
འོན་ཀྱང་། ཁོ་ཚོ་ལའང་ལྟ་ཚུལ་ཡག་པོ་ཞིག་མ་བྱུང་བ་འདྲ་སྟེ། ལྟ་ཙམ་བྱས་རྗེས་མགོ་
བོ་གཡུག་པའམ་ཡང་ན་མཐོང་ཆུང་གི་ཉམས་ཤིག་བསྟན་རྗེས་སླར་ལོག་འགྲོ། སྐབས་
ཤིག་ལ། ཕྱི་ལམ་སྙེག་བཞིན་ཡོད་པའི་གསར་བུ་ཞིག་གིས་རྒྱབ་ཕྱོགས་སུ་ལྟ་ཙམ་བྱས་
པ་ན། རི་མོ་ལ་མིག་འཕྲུལ་བྱུང་བ་ལྟ་བུའི་འགྱུར་ལྡོག་ཅིག་བྱུང་འདུག་པས། ཀི་རྒྱངས་
བྱེད་བཞིན་རང་གི་མཐོང་སྣང་ཀུན་ལ་བཤད་པ་ན། མི་མང་ཡང་དེ་ལ་རུབ་སོང་། ཟླ་
བ་སྒྲོལ་མས་ཀྱང་ཅི་བྱུང་བ་ཡིན་ནམ་སྙམ་བཞིན་མི་ཚོགས་ཀྱི་གྲས་སུ་ཞུགས་ཏེ་རྒྱང་
ལྟ་བྱས་པ་ན། སྐད་ཅིག་ཉིད་ལ་ཧ་ལས་ཤིང་ཧོང་ཐོར་དགོས་པ་བྱུང༌། མ་གཞི་དེ་གར་
བལྟས་ཚེ། རས་གཞིའི་ངོས་ལས་ཚོན་གྱི་འབར་འབུར་དང་གཤང་གཤོང་གཅིག་ཀྱང་
མི་མཐོང་ལ། མོ་ནི་ཤིང་སྡོང་རྒས་པ་དེ་ཡི་གཡས་འགྲམ་དུ་བསྡད་འདུག་ཅིང་། གཡས་
ལག་གི་མཛུབ་མོའི་རྩེ་ལ་ཕྱེ་མ་ལེབ་དམར་པོ་ཞིག་བབས་ཏེ་གཤོག་རྡེབ་བྱེད་བཞིན་ཡོད།
རང་གི་འོག་འཇུག་དམར་པོ་དེ་གསར་བ་གསར་རྐྱང་ཞིག་ཡིན་མོད། མྱོས་བུམ་གཡས་
པའི་གོང་རོལ་དུ་ཁུང་བུ་ཆུང་ཆུང་ཞིག་བརྡོལ་ཏེ་འོག་གི་ཤའང་མཐོང་ཡོང་། འོ། དེ་ནི་
མོས་ཤ་སྦྲང་བསྐྱབས་པའི་རྗེས་ཤུལ་རེད།
ཉིན་དེའི་རྗེས་སུ། སྐྲ་ལོ་རིང་བོ་ཅན་དེས་མོ་ལ་དཔེ་བྱས་ཏེ་རི་མོ་མང་པོ་བྲིས་མྱོང་
96



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཐུ
ང
ལ། ལྐོག་ཏུ་ནགས་མའི་ཚལ་ལ་བྲོས་ཏེ་རྩེད་མོ་སྣ་ཚོགས་ལ་རོལ་བ་ན། བརྩེ་སེམས་
ཆུ་དང་འོ་མ་བཞིན་དུ་འདྲེས་པར་མ་ཟད། མོས་སྐྲ་ལོ་རིང་བོ་ཅན་དེའི་མིང་ལ་ཟླ་བ་ཚེ་
རིང་ཟེར་བ་དང་། ཞིང་ཆེན་ལས་ཁུངས་ཀྱི་རི་མོ་འབྲི་མཁན་ཞིག་ཡིན་པ་ཤེས་སོང་ལ།
ཁོས་ཀྱང་མོའི་མིང་དང་ཕ་ཡུལ་ཤེས་པ་ལས་གཞན། ལོ་ངོ་གཉིས་ཀྱི་རྗེས་སུ་གཞན་གྱི་
ཆུང་མར་འགྱུར་འགྲོ་བའང་རྟོགས་སོང༌།
ཁ་གྱེས་རྗེས། ཟླ་བ་སྒྲོལ་མས་ཅི་ཞིག་བོར་སོང་བ་ལྟར་ཡིད་སེམས་བདེ་ལ་འབབ་
མི་ཐུབ་པར་གྱུར། སྐྲ་ལོ་རིང་བོ་ཅན་གྱི་སྣང་བརྙན་ནི་ཉིན་མཚན་མེད་པར་མིག་ལམ་
ལ་འཁྱུག་སྐབས། སེམས་པ་གཟེར་བྲང་བྲེང་བྱེད་ལ་མཆུ་སྒྲོས་འདར་ལིང་ལིང་བྱེད།
སྐབས་རེར། ཁོ་གཉིས་ལྷ་རྟ་དཀར་པོ་དེར་བཞོན་ཏེ་ལྷ་ཡུལ་ལ་སོང་བ་ན། ཕྱི་ཉིན་ཡིད་
སེམས་ཅུང་ཟད་བདེ་ལ་འབབ་པར་བྱེད་ཀྱང་། སྐྲ་ལོ་རིང་བོ་དེ་ནི་མིག་ལམ་དུ་སྔར་
བཞིན་འཁྱུག་འོང་། ཡང་དེའི་རྗེས་སུ། ཟླ་བ་ཚེ་རིང་གིས་མོ་མ་དཔེ་བྱས་ཏེ་བྲིས་པའི་
རི་མོ་དེར་ཨ་མེ་རི་ཁ་ནས་བྱ་དགའ་ཐོབ་པར་བཤད་ལ། དེ་ནི་ཁྱིམ་མཚེས་རྣམས་ཀྱིས་
བརྙན་འཕྲིན་ལས་མཐོང་སྟེ་བཤད་པ་ཡིན། རང་ཁྱིམ་ལ་ཆ་རྐྱེན་དེ་ཙམ་མི་འཛོམས་
པས། གསར་འགྱུར་དེ་ཉིད་མཐོང་བའི་བསྐལ་པ་མ་བྱུང་། འཕྲིན་བཟང་དེ་གོ་རྗེས།
མོའི་ཡིད་སེམས་ཀྱི་དྲན་གདུང་སྔར་ལས་ཇེ་ཆེར་ཕྱིན་པ་དང་། སྐྲ་ལོ་རིང་བོ་ཅན་མིག་
མདུན་དུ་འཁྱུག་ཐེངས་ཀྱང་ཇེ་མང་ལ་སོང་།
ཡིད་སེམས་ཡོངས་སུ་ཁོམ་པའི་མི་ཞིག་ཡིན་ན། མཐོང་ལམ་ན་ལྟད་མོ་ཧ་ཅང་མང་
མོད། ཟླ་བ་སྒྲོལ་མས་སྐྲ་ལོ་རིང་བོ་ཅན་དེ་སྙིང་ཁོང་རུས་པའི་གཏིང་ནས་འཚོལ་བཞིན་
ཡོད་པས། ལྟད་མོ་ནི་དེ་ཙམ་མཐོང་མ་བྱུང་། མོས་ཕམ་ཁ་དང་འཚུབ་ཆ་སེམས་ལ་ཉར་
ཏེ་ཨུ་ཚུགས་དང་བཅས་ས་ལ་འདུག་སྐབས། མོའི་ཨ་མས་གེ་སར་གསེར་ཁྲི་བསྙེགས་
ནས་ཡོང་བཞིན་ཡོད་པ་མཐོང་བྱུང་ལ། གཟུགས་བརྙན་རྒྱུས་ཡོད་དེ་མཐོང་མ་ཐག་སྐྱོ་



གཡུ་དྲུག་དཀར་དཔེ་ཚོགས།
གདུང་གསར་བ་ཞིག་ཀྱང་ཡིད་ལ་འཕོས་བྱུང་།
རྒན་མོ་ལྷ་ཆེན་དབང་མོས་ཟླ་བ་སྒྲོལ་མ་བོར་རྗེས། ཡིད་མི་བདེ་བའི་ངང་ནས་
འདུ་རའི་ཕྱོགས་མཚམས་སོ་སོར་བཙལ་རུང་གྲིབ་གཟུགས་ཙམ་ཡང་མ་རྙེད་པས། ཨ་
ཐང་ཆད་ཅིང་ཡིད་སེམས་ཕམ་པའི་ངང་ནས་དེ་གར་ཡོང་བཞིན་ཡོད་མོད། ཟླ་བ་སྒྲོལ་
མ་མཐོང་མ་ཐག་སྔར་གྱི་སྡུག་སྣང་དེ་གར་སོང་ཆ་མེད་དུ་གྱུར། སྤྱིར་དྲུག་པའི་ཀླུ་རོལ་
ནི་གཞོན་ནུ་ཕོ་མོའི་དུས་སྟོན་ཡིན་པས། ཁོ་ཚོས་ཅི་དྲན་གང་དྲན་བྱས་ཀྱང་ཕ་མས་ཐེ་
གཏོགས་བྱེད་མི་རུང་བ་ཡིན། འོན་ཀྱང་། ན་ནིང་མོ་རི་མོ་པ་དེ་ལ་ཕྲད་པ་ནས་བཟུང་།
མོའི་གཉེན་ཚང་གིས་གཉེན་དོན་ལ་སེམས་ཁུར་བྱེད་མགོ་བརྩམས། གལ་ཏེ་གཉེན་དོན་
ལ་འགྱུར་ལྡོག་བྱུང་ན། དཔོན་ཚང་འབུམ་ལོ་ལ་ཕོག་ཐུག་བཏང་བ་ཡིན་པས། རང་ཁྱིམ་
གྱི་བཟའ་མི་རྣམས་ལ་ཚེ་འདིར་བདེ་བ་ཡོད་མི་སྲིད་པའི་ཁར། ཨ་ལགས་མཁའ་ལྡིང་
ཚང་གི་ཐུགས་དང་ཡང་འགལ་འགྲོ་བས། ཚེ་སྲོག་འགགས་དུས་རྣམ་ཤེས་ལམ་སྟོན་བྱེད་
མཁན་ཡང་མེད་སོང་བ་མིན་ནམ།
རླུང་བུ་འཇམ་པོ་ཞིག་ཤར་ནས་ནུབ་ལ་ལྡང་བ་ན། ཆུ་རླངས་བསིལ་མོ་དེ་རླུང་གིས་
དེད་ནས་ན་གཤོང་ཕྲ་མོ་བརྒྱུད་ནས་དེ་གར་སོན་པས། ཚ་རྨུགས་ཁྲོད་ཀྱི་མི་རྣམས་ལ་
མཚོན་ན། སེམས་གཏིང་ནས་བདེ་བ་ཟད་མི་ཤེས་པ་ཞིག་སྐྱེས་ཡོང་། མི་རྣམས་བསིལ་
རླུང་ཁྲོད་དུ་བདེ་བར་བསྡད་དེ་ལྟད་མོར་རོལ་བས། ཉི་མ་དལ་གྱིས་བགྲོད་དེ་ནུབ་ཕྱོགས་
ཀྱི་མཁའ་མཐར་སོན་པའང་མ་ཤེས།
"ཟླ་བ་སྒྲོལ་མ། ཁྱིམ་ལ་ལོག་པའི་དུས་ལ་བབས་སོང༌། འུ་གཉིས་ལམ་ལ་ཆས་ཡ།
ཨ་མའི་གཏམ་དེ་བཀའ་ཕབ་པ་དང་མཚུངས།
“ཡ་ལགས། འདུ་རར་སྐོར་བ་ལན་ཞིག་བྱས་རྗེས་ཁྱིམ་ལ་ལོག་ན་ཆོག་གམ།”
རྒན་མོ་ལྷ་ཆེན་དབང་མོས་ཟླ་བ་སྒྲོལ་མའི་སེམས་དོན་དེ་རྟོགས་མོད། རང་ཉིད་



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
རྗེས་སུ་འབྲངས་ན་མོར་གོ་སྐབས་ཅི་ཡང་ཡོད་མི་སྲིད་སྙམ་སྟེ་དེ་ལྟར་བྱས་ཆོག”ཅེས་
བཤད། །
མ་སྨད་གཉིས་ཀས་འདུ་རའི་སྨད་དུ་སྐོར་བ་བྱས་རུང༌། སྐྲ་ལོ་རིང་བོ་ཅན་གྱི་གྲིབ་
གཟུགས་ཙམ་ཡང་མ་མཐོང་བས། རྒན་མོ་ལྷ་ཆེན་དབང་མོའི་ཡིད་སེམས་ཅུང་ཟད་བདེ་
ལ་བབས་མོད། ཟླ་བ་སྒྲོལ་མའི་སེམས་སུ་ཟུག་གཟེར་ཕྲ་མོ་ཞིག་ཙག་ཙག་ཏུ་ལངས།
འདུ་ར་ཆེན་པོ་དེ་ཡི་ནུབ་ཟུར་ན་གྲེ་འགྱུར་ཡིད་དུ་འོང་བའི་གཞོན་ནུ་ཕོ་མོ་གཉིས་ཀྱིས་
དེང་སྐབས་དར་ཁྱབ་ཆེ་བའི་ལ་གཞས་དགུ་ཚིག་མ་ཞེས་པ་དེ་ལེན་བཞིན་ཡོད་པ་དང་།
མི་མང་པོ་ཞིག་ཁོ་གཉིས་ཀྱི་མཐའ་ལ་རུབ་སྟེ་ལ་གཞས་ལ་ཉན་བཞིན་གདའ། ཁོ་གཉིས་
དེ་གར་སོན་པ་ན། རྒན་མོ་ལྷ་ཆེན་དབང་མོའི་ཡིད་སེམས་གཞས་སྙན་མོས་ཅིག་ཅར་
ཕྲོགས་པས། མི་ཚོགས་ཀྱི་མཐའ་རུ་ཀྲོང་ངེར་ལངས་ཏེ་གཞས་དེ་ལ་ཉན་དགོས་བྱུང་།
ཟླ་བ་སྒྲོལ་མས་གོ་སྐབས་ཐོབ་དཀའ་བ་དེ་དམ་འཛིན་བྱས་ཏེ་གཡས་གཡོན་ལ་ཞིབ་ལྟ་
བྱེད་སྐབས། སྐྲ་ལོ་རིང་བོ་ཅན་དེ་གློ་བུར་དུ་མཐོང་བྱུང་། །
དེ་དུས། ཟླ་བ་ཚེ་རིང་གིས་རྒྱབ་ལ་སྒྲོམ་གཞི་དེ་ཁུར་ཏེ་ཚུར་ལ་ཡོང་བཞིན་གདའ།
ཁོས་མགོ་བོ་གཡས་དཀྱོག་གཡོན་དཀྱོག་བྱེད་བཞིན་མི་ཚོགས་ཁྲོད་ལ་ཞིབ་ལྟ་བྱེད་ཀྱིན་
འདུག་པར་གཞིགས་ན། ཁོས་ཀྱང་ཟླ་བ་སྒྲོལ་མ་འཚོལ་བཞིན་ཡོད་པའི་སྣང་བ་སྟེར།
ཟླ་བ་སྒྲོལ་མས་ཚུལ་དེ་མཐོང་མ་ཐག་རང་དབང་མེད་པར་ཀི་རྒྱངས་གློ་བུར་བ་ཞིག་བྱེད་
འདོད་བྱུང་མོད། མོའི་མགྲིན་པ་ནི་གཡེར་མ་ཡིས་གཡིགས་པ་ལྟར་ཁ་གདངས་རུང་སྒྲ་
མེད། གོམ་པ་འགའ་མདུན་ལ་སྤོ་བསམས་ཀྱང་རྐང་བ་ནི་ས་ལ་ཟུག་པ་དང་མཚུངས།
ལྷག་པར་ལུས་ཀྱི་སྟོད་སྨད་བར་གསུམ་དུ་ཟ་འཕྲུག་དར་སྐུད་འདྲ་བོ་མང་པོ་གཡས་
འདུར་གཡོན་འཁྱོམ་དང་གྱེན་འཁྱུག་ཐུར་རྒྱུག་བྱས་པ་ན། ལུས་པོ་སྦྲིད་དེ་གཟེར་བྲང་
བྲེང་བྱེད་པ་དང་། མཆུ་སྒྲོས་ནི་རང་དབང་མེད་པར་ལྷེམ་ལྷེམ་དུ་འདར་བྱུང་།
_99



གཡུ་དྲུག་དཀར་དཔེ་ཚོགས།
སྐབས་ཤིག་ལ། སྐྲ་ལོ་རིང་བོ་ཅན་གྱིས་ཀྱང་མོ་མཐོང་བྱུང་བས། འདུར་མ་རྒྱུག་
གིས་གོམ་ཁ་མོའི་ཕྱོགས་སུ་བསྒྱུར་བྱུང༌། ཟླ་བ་སྒྲོལ་མས་ཚུལ་དེ་མཐོང་མ་ཐག་ཨ་མ་ཉེ་
འཁོར་ན་ཡོད་པ་དྲན་ཏེ། བྲེལ་འཚུབ་དང་བཅས་སྨིན་དབྲག་བསྡུས་ཏེ་ལག་ཟུང་འཕྲེད་
དུ་གཡུག་པ་ན། ཟླ་བ་ཚེ་རིང་གིས་གོམ་པ་སྤོ་མཚམས་བཞག་སྟེ་བློང་བློང་བོར་ལང་
དགོས་བྱུང་། གོ་སྐབས་དེ་དང་བསྟུན་ནས་མོས་གདོང་ལ་སྡུག་ཉམས་ཤིག་བསྡུས་ཏེ་མཐེ་
བོང་རྒྱབ་ལ་ཀེར་ཏེ་ཨ་མ་རྗེས་ན་ཡོད་པའི་བརྡ་བསྟན་པ་ལ། སྐྲ་ལོ་རིང་བོ་ཅན་གྱིས་
ཀྱང་བརྡ་དེའི་མཚོན་དོན་རྟོགས་ཏེ། མགོ་བོ་ལྡེམ་ལྡེམ་ལན་འགའ་བྱས་རྗེས་ཟླ་བ་སྒྲོལ་
མ་ལ་ལྟ་བཞིན་སྔར་མལ་ནས་ཕར་འགྲོ་ཚུར་འོང་བྱས་བྱུང་། །
ཁོ་གཉིས་ཅི་བྱ་གཏོལ་མེད་དུ་ལུས་འདུག་སྐབས། ཟླ་བ་སྒྲོལ་མས་ཐབས་བཀོད་
གསར་པ་ཞིག་རྙེད་བྱུང་། མོ་དགའ་སྤྲོ་དང་བཅས་ཕར་སོང་སྟེ། ཐོག་མར་ས་ནས་མེ་
ཏོག་དཀར་པོ་ཆ་གཅིག་བཏུས་པ་དང་། དེ་ནས་རུམ་གྱིས་མེ་ལོང་བླངས་ཤིང་མཁའ་ལ་
ལན་ཞིག་སྦྱར་ནས་ས་ལ་བཙུགས་རྗེས། དེ་ཡི་འགྲམ་ལ་མེ་ཏོག་དཀར་པོ་ཆ་དེ་བཞག་པ་
ན། སྐྲ་ལོ་རིང་བོ་ཅན་གྱིས་མགོ་བོར་འཕྲུག་བཞིན་བསམ་གཞིག་ཡུད་ཙམ་བྱས་རྗེས་ཅི་
ཞིག་རྟོགས་པ་ལྟར་མཐེ་བོང་བསྒྲེངས་ཏེ་ཟླ་བ་སྒྲོལ་མ་ལ་བསྟོད་བསྔགས་དེ་ཙམ་བྱས་པ་
དང༌། དེ་ནས་རྒྱལ་ཁའི་འཛུམ་མདངས་དང་བཅས་གོམ་ཁ་གེ་སར་གསེར་ཁྲིའི་ཕྱོགས་
སུ་བསྒྱུར་སོང་། །
ཟླ་བ་སྒྲོལ་མ་སྐྲ་ལོ་རིང་བོ་ཅན་གྱི་རྗེས་ལ་ཅེར་འདུག་སྐབས། རྒན་མོ་ལྷ་ཆེན་
དབང་མོ་ཁ་རོག་གེར་མོའི་གམ་ལ་བསླེབས་བྱུང་།
''ཨ་ལ། འདི་ན་མེ་ལོང་ཞིག་བོར་འདུག”རྒན་མོ་ལྷ་ཆེན་དབང་མོས་དངོས་པོ་གོང་
ཆེན་ཞིག་རྙེད་པ་བཞིན་དེ་ལྟར་བཤད།
''ཨ་མ། མེ་ལོང་དེ་ཉིད་དེ་གར་སྐྱུར་དང༌། དེ་ནི་བདག་པོས་བསམ་བཞིན་དུ་དེ་
1OO



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
གར་བཞག་པ་ཡིན་ངེས།”
རྫུན་གཏམ་དེ་འདྲ་མ་བརྗོད། མེ་ལོང་ཞིག་བསམ་བཞིན་དུ་འདི་གར་བཞག་ནས་
ཅི་བྱེད། སྨྱོས་པ་ཡིན་ནམ།”
རྒན་མོ་ལྷ་ཆེན་དབང་མོས་མེ་ལོང་རུམ་ལ་བཅུག་སྟེ་ལམ་ལ་ཆས་པ་ན། ཟླ་བ་སྒྲོལ་
མའང་མོའི་རྗེས་སུ་འབྲངས་ནས་སོང་། སྐབས་དེར། མོའི་མིག་ལམ་དུ་ཤར་ཡོང་བ་ནི་
སྐྲ་ལོ་རིང་བོ་ཅན་དང་དཀར་གསལ་དྲི་མ་མེད་པའི་དུང་ཟླ་གཉིས་རེད།
2002ལོའི་ཟླ4པའི་ཚེས26ཉིན་བྲིས།
(2002ལོའི《སྦྲང་ཆར》དེབ་བཞི་པར་བཀོད)
101



གཡུ་དྲུག་དཀར་དཔེ་ཚོགས།
གྲོང་ཁྱེར་གྱི་འཚོ་བ།
སྒྲུང་གཏམ་འདི་ནི་རྟོགས་བཟོ་ཁོ་ན་བྱས་ནས་བརྩམས་པ་ཡིན་ལ། གལ་སྲིད་སྟེས་དབང་གིས་
བདེན་པ་དང་མཐུན་པ་བྱུང་ན། དེ་ནི་སྟེས་དབང་ཡིན་པས། དགོངས་འགལ་མེད་པར་ཞུ།
- རྩོམ་པ་པོའི་གསལ་བཤད་ཀྱི་གཏམ།
དང་པོ། ཐོག་མའི་སྤྲོ་སྣང་།
ཁྱོད་ལ་ཡིད་ཆེས་འབྱུང་སྲིད་དམ། ཉིན་མོ་དེ་དག་ནི་ཁྱུ་ཁྱུས་བརྗེད་མི་སྲིད། ནམ་
ཡང་བརྗེད་མི་སྲིད།
དེ་དུས། སྐྱིད་ལ་སྡུག་པའི་སློབ་མའི་དུས་རིམ་དེ་སུན་སྣང་དང་རེ་སྒུག་ཁྲོད་ནས་
མཇུག་རྫོགས་པར་མ་ཟད། གྲོང་ཁྱེར་གྱི་ལས་ཁུངས་དེ་གས་སྡུད་ལེན་བྱས་པའི་བརྡ་
102



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཡིག་ཀྱང་འབྱོར་པས། ཁྱུ་ཁྱུས་རང་ཉིད་ནི་མི་ཕོ་དཀྱུས་མ་ཞིག་གཏན་ནས་མ་རེད་སྙམ་
སྟེ་ཡིན་སེམས་དགའ་བ་འབུམ་གྱིས་མྱོས་སོང་། ལྷག་པར་དུ་ཁོ་གྲོང་ཁྱེར་གྱི་ཕྱོགས་སུ་
སྐྱོད་པའི་རླངས་འཁོར་དེར་བསྡད་པ་ན། སེམས་ཁོང་གི་ང་རྒྱལ་དང་སྤྲོ་སྣང་དེ་གནོན་
ཐབས་བྲལ་བས། འདུག་ཡ་ནི་ཆ་རྒྱུས་མེད་པའི་སྐྱེས་མ་བགྲེས་སོང་ཞིག་ཡིན་རུང་།
ཡིན་ལུགས་ཞིབ་ཏུ་བརྗོད་དེ་རང་ཉིད་མཚམས་སྦྱོར་བྱས་པ་དང་། ཁ་བརྡ་ཡོངས་སུ་
རྫོགས་རྗེས། རྐུབ་སྟེགས་སྟོང་བ་ཞིག་ལ་སྤར་ཏེ་བསྡད། གོ་སྐབས་དམ་འཛིན་བྱེད་
བཞིན་ཡང་འདུག་ཡ་དེ་ལ་ཡིན་ལུགས་འབད་ནས་བཤད། དེ་ལྟར་འདུག་ཡ་མང་བོ་
བརྗེས་པ་ན། ལ་ལས་ཁོ་ལ་ཡིད་སྨོན་ཤོར་ཏེ་བསྟོད་བསྔགས་བྱས་པས། ངའོ་སྙམ་པའི་
ང་རྒྱལ་དེ་གྱེན་ནས་གྱེན་དུ་འཕྱུར། ལ་ལས་མགོ་བོ་ལྡེམ་ཙམ་ལྡེམ་ཙམ་བྱེད་བཞིན་གོ་
བརྡ་འཕྲོད་པའི་མཚོན་རྟགས་སྟོན་པ་ལས་ཡིན་མིན་གྱི་སྐད་ཆ་ཅི་ཡང་མ་བཤད་པ་ན།
སེམས་ལ་ཅི་ཞིག་བོར་བ་ལྟར་བུའི་སྟོང་ཆ་ཞིག་བྱུང་མོད། ང་རྒྱལ་དང་སྤྲོ་སྣང་ལ་གཞོམ་
གཞིག་དེ་ཙམ་མ་བྱུང་། །
རླངས་འཁོར་ནི་བྱ་རྒོད་འཕུར་བ་ནང་བཞིན་མདུན་ལ་ཤར་གཏོང་བྱེད་བཞིན་ཡོད་
མོད། ཁྱུ་ཁྱུའི་སྣང་ངོར་བགྲོད་སྟངས་དེ་ནི་ཧ་ཅང་དལ། ཧ་ཅང་དལ་ཏེ། དལ་ཚུལ་ནི་
རུས་སྦལ་ནུར་བ་དང་གཉིས་སུ་མེད་པས། ཉིན་གུང་གི་དུས་སུ་ད་གཟོད་མཇུག་མཐའི་
ཚིགས་མལ་དེ་ལ་བསླེབས།
ཁྱུ་ཁྱུས་སེམས་ཀྱི་དགའ་སྤྲོ་དེ་གནོན་མ་ཐུབ་སྟེ། འཚང་ཁ་བྱེད་བཞིན་ས་ལ་བབས་
པ་ན། ཉི་འོད་བཙན་པོའི་འོག་ཏུ་མིག་ཟུང་འབྱེད་པར་དཀའ་བར་མ་ཟད་། མགོ་བོའང་
ཚ་ལམ་ལམ་བྱེད་མོད། ཀོ་ལྷམ་དམར་སྨུག་གི་ལྷམ་མཐིལ་དེ་ས་ངོས་ལ་ཕྲད་མ་ཐག རང་
ཉིད་ཀྱིས་ཡུལ་གྲུ་ཆེན་པོ་ཞིག་ལ་མངའ་དབང་སྒྱུར་མགོ་བརྩམས་པའི་འདུ་ཤེས་བྱུང་
བ་ན། ཚོར་སྣང་ཡོད་ཚད་བདེ་སྣང་དུ་གྱུར་ཏེ། ཉི་འོད་ནི་ཇི་འདྲ་བཙན་རུང་། རྡོག་
103



གཡུ་དྲུག་དཀར་དཔེ་ཚོགས།
ཁྲེས་ནི་ག་འདྲ་ལྕི་རུང་། ཡིད་སེམས་ལ་སྡུག་སྣང་སྤུ་ཙམ་ཡང་མ་བྱུང་། འོན་ཀྱང༌།
ཚིགས་མལ་གྱི་རྣམ་པ་དེ་ཞིབ་ཏུ་མཐོང་བ་ན། རང་དབང་མེད་པར་དངན་པ་རིང་བོ་
ཞིག་འཐེན་དགོས་བྱུང་།
ཁོའི་ཕ་ཡུལ་ནི་མཐའ་འཁོབ་ཀྱི་འབྲོག་སྡེ་ཞིག་ཡིན་པ་དང༌། མ་ཡུམ་སློབ་གྲྭ་
དེའང་འབྲོག་ཁུལ་གྱི་གྲོང་རྡལ་ཆུང་ཆུང་ཞིག་ན་ཡོད་པར་མ་ཟད། མིག་སྔའི་བར་དུ་
ཡུལ་གྲུ་གཞན་ལ་སྐྱོད་པའི་གོ་སྐབས་མ་བྱུང་བ་ན། ངེས་པ་དོན་གྱི་གྲོང་ཁྱེར་ཞིག་གཏན་
ནས་མཐོང་མ་མྱོང་། བརྙན་འཕྲིན་ཟློས་གར་ལྟར་ན། གྲོང་ཁྱེར་ནི་ཤེལ་གྱིས་བརྩིགས་
པ་ལྟ་བུའི་ཐོག་ཁང་མང་བོས་གྲུབ་འདུག་ཅིང་། ཉིན་མོར་ཤེལ་གྱི་གཞལ་ཡས་ཁང་ལ་ཉི་
འོད་ཕོག་ན་ལྡོག་འོད་ལམ་ལམ་འཕྲོ་བ་དང་། མཚན་མོར་ཚོན་མདོག་ཅན་གྱི་གློག་སྒྲོན་
མང་པོས་བརྒྱན་པའི་ཐོག་ཁང་རེ་རེ་ལས་གཟི་འོད་ལམ་ལམ་འཕྲོས་པ་ན། ལྟ་བའི་ཆོག་
མི་ཤེས་པའི་མཛེས་ལྗོངས་སྣ་ཚོགས་མིག་གི་ལྟད་མོར་བཤམས་ཡོང་། དེ་མིན། གྲོང་
ཁྱེར་གྱི་སྐྱེས་པ་དེ་སྐྱེས་པའི་དྭངས་རྩེ་དང་། གྲོང་ཁྱེར་གྱི་སྐྱེས་མ་དེ་སྐྱེས་མའི་དྭངས་རྩེ་
ཡིན་པས། ཁོ་ཚོས་རང་ལུས་དང་འཚམ་པའི་མཆོར་གོས་སྣ་ཚོགས་གྱོན་ཏེ་ལམ་ལ་ཆས་
པ་ན། མི་དང་ཡུལ་གཉིས་གྲ་སྡེབ་བྱས་པ་ཅི་འདྲའི་ལེགས་པ་ལ་ཨང་སྙམ་ཡོང་། འོན་
ཀྱང་། རླངས་འཁོར་ཚིགས་མལ་གྱི་ཐོག་ཁང་སྐྱ་བོ་དེ་རང་གི་སློབ་ཁང་དང་གཉིས་སུ་
མེད་པ་དང་། བརྙན་འཕྲིན་ཁྲོད་ཀྱི་གྲོང་ཁྱེར་པ་དེ་འདྲའང་གཅིག་ཀྱང་མི་མཐོང་།
ཁོས་ཅི་ཞིག་བོར་བ་ལྟར་ཧད་འདུག་སྐབས། སྐྱེས་པ་ཞིག་ཁ་རོག་གེར་གམ་ལ་ཡོང་
སྟེ་ཁོའི་ཕུ་ཐུང་ནས་འཐེན་པ་ན། གྲོང་ཁྱེར་དུ་རྐུན་མ་རྒོད་པའི་གཏམ་དེ་སྐད་ཅིག་ལ་
སེམས་སུ་འཕོས་པས། ཨག་རྒྱངས་བྱེད་བཞིན་གོམ་པ་འགའ་ལ་འབྲོ་དགོས་བྱུང་མོད།
སྐྱེས་པ་དེ་ལྕགས་རྟ་གཞུག་སྒམ་ཅན་ཞིག་ལ་བཞོན་ཏེ་ཁོ་ལ་ལག་བརྡ་སྟོན་བཞིན་འདུག་
པ་མཐོང་བ་ན། མི་ཕོ་དེ་ནི་ཞོར་ལས་འཚོལ་མཁན་ཞིག་ཡིན་པ་རྟོགས་པས། ཡིད་
1 O4



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སེམས་རིམ་གྱིས་བདེ་ལ་བབས།
གཉིས་པ། གྲོང་ཁྱེར་གྱི་ཁང་བ།
ཁྱུ་ཁྱུ་གྲོང་ཁྱེར་ལ་བསླེབས་ནས་ཉིན་འགའ་འགོར་རྗེས། གྲོང་ཁྱེར་གྱི་ཕྱོགས་
མཚམས་ཀུན་ལ་འཁྱམ་བཞིན་ལྟད་མོར་གཡེང་བ་ན། དང་ཐོག་གི་ང་རྒྱལ་དེ་རྨང་ནས་
འཇིག་པ་དང་། སྤྲོ་སྣང་གི་ཕྱེད་ཀའང་ཅི་དྲན་འདི་དྲན་མེད་པར་སྟོང་བའི་དབྱིངས་ལ་
འཐིམ་སོང་། དེ་དུས་སེམས་ཁམས་ཧ་ཅང་མི་བཟང་མོད། རང་སེམས་ལ་ཆག་སྒོ་ག་
འདྲ་བྱུང་བ་ཁོ་རང་གིས་ཀྱང་མ་རྟོགས།
བརྙན་འཕྲིན་ཟློས་གར་ལས་མཐོང་བ་དེ་དག་ཆེད་དུ་བཟོས་པའི་མཛེས་ལྗོངས་ཤིག་
གཏན་ནས་མ་རེད། གྲོང་ཁྱེར་ན་ཤེལ་གྱིས་བརྩིགས་པའི་ཁང་བ་ནི་མེད་མོད། ཤེལ་གྱིས་
ཕྱི་ངོས་བཏུམས་པའི་ཐོག་ཁང་ནི་མང་པོ་འདུག ཞིབ་ཏུ་དཔྱད་ན། གྲོང་ཁྱེར་གྱི་ཐོག་
ཁང་རྩིག་ལུགས་དང་ཕ་ཡུལ་གྱི་འབྲོག་པའི་འཆོར་གོས་གྱོན་ལུགས་གཉིས་ལ་མཚུངས་
ཆོས་མི་ཉུང་བ་ཞིག་འདུག་སྟེ། ལྟོས་དང་། ཐོག་ཁང་བརྗིད་པོ་ཡོད་ཚད་ནི་མི་ཚོགས་
འདུ་ས་དང་སྲིད་འཛིན་སྡེ་ཁག་གི་ཉེ་འཁོར་ན་བརྩིགས་ཡོད་པ་དང༌། མཛེས་ལྗོངས་དེ་
དག་གི་རྒྱབ་རོལ་ནི་ཚད་རིམ་མི་འདྲ་བའི་འཇིག་རྟེན་གཞན་ཞིག་ཡིན་ལ། ཚུལ་དེ་ཁྱུ་
ཁྱུས་རང་གི་ལས་ཁུངས་ལས་ཀྱང་ལེགས་པར་རྟོགས། །
ཁོ་སྡུད་ལེན་བྱེད་མཁན་གྱི་ལས་ཁུངས་དེ་ནི་ཞིང་ཆེན་ཡོངས་ན་སྙན་གྲགས་ཡོད་
པའི་ལས་ཁུངས་ཤིག་ཡིན་པས། སྒོ་ཆེན་དམག་གིས་བསྲུངས་ཡོད་པར་མ་ཟད། གཞུང་
ལས་ཁང་གི་ཕྱི་རོལ་ནི་གློག་ཞུ་སྣ་ཚོགས་ཀྱིས་ལེགས་པར་བརྒྱན་འདུག་མོད། རྒྱ་རའི་
ནང་རོལ་ནི་འབྲོག་པ་འབྱོར་ལྡན་ཞིག་གི་མཚེར་ཤུལ་དང་གཉིས་སུ་མེད་ཅེས་བཤད་
105



གཡུ་དྲུག་དཀར་དཔེ་ཚོགས།
ཀྱང་ཆོག
ཁོ་དང་ཐོག་གཞུང་ལས་ཁང་ལ་བསླེབས་སྐབས། མ་འོངས་པའི་ལས་གྲོགས་རྣམས་
ནི་ལོ་ངོ་སུམ་ཅུའམ་ཡང་ན་དེ་ཡི་སྔ་རོལ་སྐབས་ཀྱི་མདུན་ཅོག་རེ་རེའི་གམ་ན་བསྡད་
ཡོད་པ་དང་། མདུན་ལ་མིང་མཛོད་དང་འབྲི་ཤོག གཞན་ཡང་པར་སྐྲུན་བྱས་ནའང་ཀློག་
མཁན་མེད་པའི་དཔེ་ཆ་མང་པོ་གང་འདོད་དུ་བརྩིགས་ཏེ་གཞུང་དོན་གཉེར་བཞིན་ཡོད་
པ་མཐོང་བ་ན། དངོས་སྦྱོང་བྱེད་སྐབས་ལྟ་སྐོར་བྱས་པའི་ཀོ་ལྷམ་བཟོ་གྲྭ་དེ་སྐད་ཅིག་ཉིད་
དུ་མིག་ལམ་ལ་འཕོས་ཡོང་བས། སེམས་གཏིང་ལ་རྨ་ཁ་སོས་ཐབས་མེད་པ་ཞིག་བཏོད་
པ་དང༌། རྗེས་སུ་ཁང་བས་མནར་གཅོད་རབ་དང་རིམ་པ་བྱས་པ་དང་བསྟུན་ནས། རྨ་ཁ་
ནི་རིམ་གྱིས་སྐྲངས་པར་གྱུར་ཏེ་གཏན་ནས་གསོ་ཐབས་མེད་པར་གྱུར། །
ཁྱུ་ཁྱུ་ཡོད་ས་ནས་ཁང་བ་གླེང་མི་རུང༌། དེ་ནི་ལས་གྲོགས་རྣམས་ཀྱིས་ཁོ་ལ་བཀོད་
པའི་བསྡོམས་ཚིག་རེད། འོན་ཀྱང་། ཞིབ་ཏུ་བསམས་ན་ཁྱུ་ཁྱུ་ལ་ཁག་པོ་མི་འདུག འོ།
དེ་འདྲས་ག་ལ་ཆོག ཁོ་ལ་ཁག་པོ་གཏན་ནས་མི་འདུག
ཁྱུ་ཁྱུའི་སེམས་སུ། གྲོང་ཁྱེར་གྱི་རྣམ་པ་ནི་དག་པ་ལྷ་ཡི་ཞིང་ཁམས་དང་གཉིས་སུ་
མེད་མོད། གཞུང་ལས་ཁང་ལས་གཞན། སྡོད་ཁང་དུ་བརྩིགས་པའི་ཐོག་ཁང་གང་ཞིག་
ཏུ་འཛུལ་རུང་། ཐེམ་སྐས་ཀྱི་དཀྱོགས་མཚམས་ཀུན་ཏུ་སྒམ་ཆག་དང་ཤོག་སྒམ། དེ་
མིན་བདག་པོར་མི་མཁོ་རུང་གད་སྙིགས་ཁྲོད་དུ་གཡུག་རྒྱུར་སེར་སྣ་བྱུང་བའི་དངོས་པོ་
མང་པོ་གང་འདོད་དུ་བརྩིགས་འདུག་པ་དང་། དངོས་པོ་རྣམས་དེ་ལྟར་བརྩིགས་པའི་སྔ་
གཞུག་མི་འདྲ་བས། སྟེང་ལ་བབས་པའི་ས་རྡུལ་གྱི་སྲབ་མཐུག་ཀྱང་མི་འདྲ་ཞིང་། རླུང་
བུ་ཧ་ཅང་རྒོད་དུས། ཐེམ་སྐས་དང་བར་ཁྱམས་ཀུན་ལ་རྡུལ་འཚུབ་འཁོར་ཏེ་མིག་ཟུང་
ཀྱང་འབྱེད་མི་ཐུབ། ཁོས་ཚུལ་དེ་དངོས་སུ་མཐོང་བ་ན། རང་ཉིད་སྲིད་འགྱུར་བྱུང་བའི་
རྒྱལ་ཁབ་ཅིག་གི་སྤང་སྒར་དུ་བསླེབས་སོང་བ་མིན་ནམ་སྙམ་པར་མ་ཟད། འགྱོད་གདུང་
106



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ཨ་
དྲག་པོ་ཞིག་ཀྱང་སེམས་གཏིང་ནས་བརྡོལ་སོང་།
ཁྱུ་ཁྱུ་དང་ཐོག་ལས་ཁུངས་དེ་ལ་བསླེབས་དུས། ཁོ་ལ་བཀོད་སྒྲིག་བྱས་པའི་མལ་
ཁང་དེ་ནི་ཐོག་ཁང་ཀུན་གྱི་ཐ་གྲས་སུ་གཏོགས་པས། ཕྱིའི་རྣམ་པ་དང་ནང་གི་བཀོད་
པ་ཐམས་ཅད་དྲན་ན་སེམས་པ་ན་བ་དང་མཐོང་ན་ཞེན་པ་ལོག་པ་ཞིག་ཡིན་པ་སྨོས་ཅི་
དགོས། ལྷག་པར་དུ་ཁང་མིག་གསུམ་གྱིས་གྲུབ་པའི་ཁང་བ་རྫོབ་པོ་དེ་ལ་མལ་ཁྲི་སྟེང་
འོག་ཅན་དེ་བསྒྲིགས་ནས་ལས་བྱེད་པ་བཅུ་གཉིས་བཀོད་སྒྲིག་བྱས་པ་ན། འདུག་མཁན་
ཀུན་ལ་བདེ་བ་ཞིག་གཏན་ནས་མེད་པར་གྱུར། དཔེར་ན། གཅིག་གིས་གླུ་དབྱངས་ལེན་
བཞིན་ཡོད་དུས་གཞན་ཞིག་གཉིད་དགོས་པ་དང་། གཅིག་ལ་མགྲོན་པོ་མེད་དུས་གསུམ་
ལ་མགྲོན་པོ་བསླེབ་སྲིད་པས་ན། མལ་ཁང་ནི་ཚོང་ཁང་དང་གླུ་ཁང་ལྟ་བུ་ཞིག་ཏུ་གྱུར་
འགྲོ། སྐབས་རེར། སྡོད་མི་ཀུན་ལ་མགྲོན་པོ་དུས་གཅིག་ཏུ་བསླེབས་ཏེ་ཉིན་མཚན་
མེད་པར་ཆང་དང་གླུ་ལ་རོལ་ན། འདུག་མཁན་ཀུན་ལ་བདེ་བ་མེད་པར་མ་ཟད། ཁྱིམ་
མཚེས་རྣམས་ཀྱང་གཉིད་ཐབས་བྲལ་ཏེ། སྐྱེས་མ་ལང་ཤོར་རྣམས་ཀྱིས་ནམ་རྒྱུན་སྒོ་
རྒྱུགས་བྱ་དགོས་བྱུང་། གནས་ཚུལ་དེ་འདྲ་བྱུང་ན། ཁྱུ་ཁྱུ་ལ་སྣང་དོགས་ཆེན་པོ་མེད་
མོད། འདུ་ཚོགས་དེ་ཡི་མཇུག་འབྲས་དྲན་ན། ལུས་པོ་ནི་ཆང་དང་གླུ་ལ་རོལ་རུང་
སེམས་ལ་བདེ་བ་གཏན་ནས་མེད། རྒྱུ་མཚན་ནི། གྲོང་ཁྱེར་པ་རྣམས་ལ་གོམས་སྲོལ་ཐ་
ཤལ་བ་ཞིག་མཆིས་པ་ནི་ཁྱིམ་ནས་ཟོས་ཏེ་ཁྱིམ་ནས་རྩྭ་ཆུ་གཉིས་ཀ་འདོར་བ་དེ་ཡིན་ལ།
འདུ་ཚོགས་དེ་འདྲ་བྱུང་ན། ཕྱི་ཉིན་ཁང་བའི་ནང་ཀུན་ལ་རོ་དྲུག་གི་དྲི་ངད་ལས་ཡོངས་
སུ་བརྒལ་པའི་དྲི་མ་ཡ་ང་བ་ཞིག་ཁྱབ་སྟེ། ཉིན་མོར་ཟས་ཀྱི་དང་ག་འགགས་པ་དང་།
མཚན་མོར་གཉིད་ཀྱི་བདེ་བ་ཕྲོགས་པ་ན། ལུས་ཀྱང་རིམ་གྱིས་རིད་པར་གྱུར་ཏེ། སྐབས་
ཤིག་ལ། ལས་གྲོགས་ཁ་བདེ་འགའ་རེས་ཁོ་ལ་མི་ལ་རས་པ་ཞེས་འབོད་དགོས་བྱུང་།
རྗེས་སུ། འདུག་ཡ་ལ་ལར་གཉེན་དོན་འགྲིག་སྟེ་སྡོད་གནས་སྤར་བ་དང་། འདུག་
107



གཡུ་དྲུག་དཀར་དཔེ་ཚོགས།
ཡ་འཇོན་ཐང་ཅན་ཁ་ཤས་ཀྱིས་ལྐོག་ཐབས་བརྒྱུད་དེ་སྡོད་ཁང་བརྗེས་པ་ན། ཁྱུ་ཁྱུ་ལའང་
ཁང་མིག་ཆུང་ཆུང་ཞིག་དབང་སོང་བས། ཡིད་སེམས་ཅུང་ཟད་བདེ་ལ་བབས་མོད། ཁོ་
ལ་གཉེན་དོན་འགྲིག་རྗེས། ཡིད་སེམས་སླར་ཡང་ཁང་བའི་སྡུག་བསྔལ་གྱི་དྲན་གཡོག་
ཏུ་གྱུར། །
ཁྱོད་ལ་གསལ་བཤད་བྱ་དགོས་པ་ཞིག་ནི། ཁྱུ་ཁྱུའི་ཆུང་མ་ནི་གྲོང་ཁྱེར་ནས་ནར་
སོན་པའི་བོད་རིགས་བུ་མོ་ཞིག་ཡིན་ལ། མོའི་སེམས་ཀྱི་གཙང་གཙོག་གི་ལྟ་བ་དེ་བོད་
ཀྱི་གོམས་སྲོལ་དང་གཏན་ནས་མི་མཐུན་པས། ནམ་རྒྱུན་དོར་ཐུང་རྣམས་གཙང་མ་
བཀྲུས་ཏེ་ནང་ཁྱམས་སུ་བསྐམས་པ་ན། ཁང་མིག་གཞན་གྱི་བོད་རིགས་འདུག་ཡ་དེ་
དག་ལ་ཕོག་ཐུག་ཆེན་པོ་བཟོས་པ་དང་། འདུག་ཡ་རྣམས་ཀྱིས་མཚན་མོ་ཆང་འཐུང་
རྗེས་འུར་ཆེན་འུར་ཆུང་བཅོ་བརྒྱད་རྒྱག་པར་མ་ཟད། ལྟོགས་དུས་ཁོ་ཚང་གི་ཟ་མ་
གང་ཡོད་ལྐོག་ཟ་བྱས་པ་ན། རིམ་གྱིས་ཁྱུ་ཁྱུའི་ཆུང་མ་ལ་ཕོག་ཐུག་ཆེན་པོ་བཟོས་པས།
ཕྱོགས་གཉིས་ཀ་སེམས་གཏིང་ནས་འགྲོས་སོང་།
ཁྱུ་ཁྱུ་ལ་ཁང་མིག་གསར་བ་ཞིག་ཅིས་ཀྱང་མཁོ་མོད། ཁོ་ལ་དཔོན་པོར་འབྲེལ་བ་
འཛིན་པའི་ལྐོག་གཡོ་ངན་ཐབས་དེ་མེད་པས། ཁང་སྟོང་ཞིག་བཙན་ཤུགས་གྱིས་འཕྲོག་
རྩིས་བྱས་རུང་། དམིགས་ཡུལ་མངོན་དུ་མ་གྱུར། ཉིན་མོ་ཞིག་ལ། ཁོས་ར་སྐོར་ནང་
དུ་འཆམ་འཆམ་བྱེད་སྐབས། གཙང་སྦྲ་པའི་སྡོད་ཁང་འགྲམ་ན་ཁང་སྟོང་ཆུང་ཆུང་
ཞིག་འདུག་པ་དང་། ནང་རོལ་ལ་ཕྱགས་མ་དང་ལྕགས་གཞོང་ལ་སོགས་བཞག་འདུག་
པ་མཐོང་བས། དགའ་སྤྲོ་དང་བཅས་ནམ་སྨད་བར་ལ་བསྒུགས་ཏེ་གཞན་གྱི་མཁོ་དངོས་
ཕྱི་ལ་གཡུགས་པ་དང་། རང་གི་མཁོ་དངོས་ནང་ལ་བསྒྲིགས་ཏེ་ཁང་མིག་ཆུང་ཆུང་དེ་
བདག་གིར་བཟུང་།
ཕྱི་ཉིན། གཙང་སྦྲ་པ་དེ་སྟག་མོ་བཞིན་དུ་མཆོངས་ཡོང་སྟེ་ཁོ་ལ་དམར་འཛིང་བྱས་
108



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
མོད། རྒྱལ་ཕམ་གྱི་དབྱེ་བ་ཕྲན་ཙམ་ཡང་མ་བྱུང་། དེའི་ཕྱི་ཉིན། མགོ་ཁྲིད་ཡོང་སྟེ་ཁང་
བ་འཕྲོག་ལུགས་དེ་ནི་ཆབ་སྲིད་དང་འབྲེལ་བ་ཡོད་པའི་དོན་རྐྱེན་ཚབས་ཆེན་ཞིག་ལ་
བརྩིས་ཏེ་སྐྱོན་བརྗོད་བྱས་མོད། ཁོའི་དཔའ་སེམས་ལ་འགྱུར་ལྡོག་མ་བྱུང་། དེའི་རྗེས་སུ།
མགོ་ཁྲིད་ཀྱིས་མལ་ཁང་མདུན་དུ་སྐྱེད་ཚལ་ཞིག་མཁོ་བར་བཤད་དེ་ཁོ་ཡོད་པའི་སྐུར་
ཁང་ཆུང་ཆུང་དེ་རྣམས་བཤིག་མགོ་བརྩམས་མོད། ཁོ་བཙན་ཤུགས་ཀྱིས་དེ་གར་བསྡད་
པ་ན། མགོ་ཁྲིད་རྣམས་ཀྱང་འུ་ཐུག་སྟེ། ཁོ་ལ་ཁང་མིག་གཞན་ཞིག་བཀོད་སྒྲིག་བྱས།
ཁྱོད་ཀྱིས་འདི་ནི་རྒྱལ་ཁ་ཞིག་རེད་ཅེས་བཤད་དམ། འོན་ཀྱང་། ཕམ་ཁ་ད་དུང་
རྗེས་ན་ཡོད། ཟླ་གཅིག་གི་སྔོན་ལ། ལས་ཁུངས་ཀྱིས་གཞུང་ཡིག་བཀྲམ་སྟེ། ཁོ་ཡོད་
པའི་ཐོག་ཁང་རྫོབ་པོ་དེ་བཤིག་རྒྱུ་ཡིན་པ་དང་། སྡོད་ཁང་གསར་བ་མཁོ་ན་ཁྱིམ་ཚང་རེ་
རེས་མི་དམངས་ཤོག་སྒོར་འབུམ་གཅིག་ལྷག་སྤྲོད་དགོས་པར་བཤད། ཁོ་བཟའ་ཟླ་གཉིས་
ཀས་ཁ་ལ་ཟས་མི་ཟ་བ་དང་རྒྱབ་ལ་གོས་མི་གྱོན་པ་ར་ཟླ་ཕོགས་བསོགས་རུང་། གྲོན་
དངུལ་འབོར་ཆེན་དེ་ཙམ་གསོག་ཐབས་ག་ལ་ཡོད། གཏན་ནས་མེད། །
ཁང་བའི་སྡུག་བསྔལ་དེས་སླར་ཡང་ཉིན་མོར་ཟས གྱི་དང་ག་བཅོམ་པ་དང་།
མཚན་ལ་གཉིད་ཀྱི་བདེ་བ་ཕྲོགས་པ་ན། ཁྱུ་ཁྱུའི་ལུས་པོ་ཡང་རིམ་གྱིས་རིད་པར་མ་ཟད།
རྒས་མདོག་འདྲ་ཤར་ཏེ་ཐོད་ལ་གཉེར་རིས་གྱི་རྒྱུ་འགའ་བབས་སོང་། །
ཨ་ཁ་ཁ། སྡུག་གཏམ་ཁྲོད་ནས་ཁང་བ་དང་འབྲེལ་བ་ཡོད་པའི་དོན་དག་གལ་ཆེན་
ཞིག་གཏན་ནས་བརྗེད་སོང་། །
གྲོང་ཁྱེར་ལ་སོན་པའི་ཕྱི་ཉིན། གཅིག་ན་གཞུང་ལས་བཀོད་སྒྲིག་མ་བྱས་པ་དང་།
གཉིས་སུ་ཕྱོགས་གང་ཞིག་ལ་སོང་ན་ལྟད་མོ་ཡོད་པའང་མི་ཤེས་པས། ཁོ་རྩ་བ་ནས་ཁོམ་
སྟེ་ཅི་བྱེད་འདི་བྱེད་མེད་པར་གྱུར།
མི་ཡི་ལུས་ནི་ཇི་ལྟར་ཁོམ་ན་སེམས་ནི་དེ་ལྟར་མི་ཁོམ་ཟེར་བ་ཧ་ཅང་བདེན་ཏེ། ཁྱུ་
1 O9



གཡུ་དྲུག་དཀར་དཔེ་ཚོགས།
ཁྱུ་ཐོག་ཁང་ཞིག་གི་གཡས་འགྲམ་ནས་ས་ལ་བསྡད་དེ་ལྟད་མོར་གཡེང་བ་ན། དངོས་
པོ་ཅི་ཞིག་མཐོང་བ་ཡིད་ལ་འཆར་སྒོ་དེ་དང་མཐུན་པ་ཞིག་འཕོས་ཡོང་། ཁོས་དཔུང་
རྟགས་དམར་པོ་བཏགས་པའི་བུད་མེད་རྒན་པ་དེ་དག་མཐོང་མ་ཐག ཡིད་ལ་སློབ་གྲྭའི་
བུ་མོ་ཚོའི་མལ་ཁང་གི་སྒོ་སྲུང་མཁན་དེ་དག་ཤར་ཏེ། སྡང་སེམས་གློ་བུར་བ་ཞིག་སེམས་
གཏིང་ནས་འཕྱུར་ཡོང་བ་དང་། ཐོག་ཁང་ངོས་ན་སྐེམ་འདུག་པའི་ལྭ་བ་དེ་དག་མཐོང་
ན། ཕ་ཡུལ་གྱི་དར་ལྕོག་མང་པོ་དེ་ཡིད་ལ་འཕོ་བ་དང་། ལྷག་པར། སུམ་ཐོག་གི་དྲ་
མིག་ཕྱི་རོལ་ལ་སྐེམ་འདུག་པའི་ནུ་ཐུམ་དམར་པོ་དེ་མཐོང་མ་ཐག འདས་དོན་བརྗེད་
དཀའ་བ་ཞིག་སྐད་ཅིག་ཉིད་ལ་མིག་ལམ་དུ་སོན་མོད། དེ་ནི་རང་གིས་དྲན་ཆོག་རུང་
གཞན་ལ་བརྗོད་རུང་བ་ཞིག་གཏན་ནས་མ་རེད། །
ཁོ་འཕྲུལ་སྣང་གི་ཀློང་ལ་འཁྱར་འདུག་སྐབས། མགོ་ལ་ཆུ་ཐིགས་གློ་བུར་བ་ཞིག་
བབས་བྱུང་བས། མྱུར་སྟབས་ཀྱིས་གྱེན་ལ་ལྟ་གྲབས་བྱེད་སྐབས། སྣ་མགོ་ལའང་ཆུ་
ཐིགས་དེ་འདྲ་ཞིག་ཐིགས་པ་ན། མྱུར་སྟབས་ཀྱིས་ཡར་ལ་མི་ལངས་ཐབས་མེད་བྱུང་།
ཨ་ཁ་ཁ། མ་གཞིར་གྲོང་ཁྱེར་མ་ཞིག་གིས་རང་གི་དོར་ཐུང་སྐེམ་བཞིན་འདུག ཚུལ་
དེ་ཡོངས་སུ་རྟོགས་མ་ཐག ཆུ་ཐིགས་བབས་པའི་གནས་ལ་ཟ་འཕྲུག་ལངས་ཏེ་ཇི་ལྟར་
འཕྲུག་ན་ཟུག་གཟེར་དེ་ལྟར་ཆེ་བས། འཕྲུག་གིན་འཕྲུག་གི་ཤ་སྐྱིའང་རལ་ཏེ་ཁྲག་
དམར་བརྡོལ། དེའི་རྗེས་སུ། ཟ་འཕྲུག་དེ་ཉིད་ཟླ་ཕྱེད་ཙམ་ལ་མཚམས་མ་བཞག་པར་མ་
ཟད། མགོ་ཡི་རྨ་ཁར་སྐྲ་ལོ་དཀར་པོ་སིལ་ལེར་འཁྱིལ་བ་མང་པོ་སྐྱེས་པ་དང་། སྣ་མགོར་
ནག་ཐིག་གསལ་ལྷང་ངེར་ཤིག་བབས་བྱུང༌། ཚུལ་དེ་མཐོང་རྗེས། ལས་གྲོགས་རྣམས་
ཀྱིས་ཁོ་ལ་ཁྱུ་ཁྱུ་ཀླད་དཀར་ཟེར་མགོ་བརྩམས། ད་སྐབས། མི་རྣམས་མཚང་མིང་དེ་ལ་
ཡོངས་སུ་གོམས་ཏེ། ཁོ་ལ་ག་དུས་འཕྲད་ཀྱང་ཀླད་དཀར་ཞེས་སུ་འབོད་པ་དང༌། ཁོས་
ཀྱང་ཉམས་སྣང་ཅི་ཡང་མེད་པར་དེ་ལ་ཨ་ལན་སྟེར་བཞིན་གདའ། དེ་མིན། མི་ཁ་ཤས་
11O



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བ
ཀྱི
བ
སྒྲི
ཀྱིས་སྐྲ་ལོ་དཀར་པོའི་དབྱིབས་དེ་རྨོངས་སྤུའི་དབྱིབས་དང་གཉིས་སུ་མི་འདུག་ཅེས་རྗོད་
བཞིན་ཡོད་མོད། གཏམ་དེ་ཁྱུ་ཁྱུས་ད་དུང་ཐོས་མེད་ལ། ཐོས་ཀྱང་གནད་དོན་ཅི་ཡོད།
ད་སྐབས་ཁོའི་སེམས་ཁོང་གི་ཞེ་སྡང་དང་དཔའ་སྤོབས་དེ་ཡོངས་སུ་ཉམས་འདུག
གསུམ་པ། གྲོང་ཁྱེར་གྱི་མི།
གྲོང་ཁྱེར་གྱི་མི་ལ་གྲོང་ཁྱེར་པ་ཟེར། འདི་ནི་ཁྱུ་ཁྱུས་སློབ་ཆུང་ནས་བདག་སྒྲ་སློབ་
སྐབས་ཤེས་པ་ཡིན། གྲོང་ཁྱེར་གྱི་མི་དང་མིའི་བར་ན་འགྲན་རྩོད་དང་འགལ་ཟླ་དྲག་པོ་
མཆིས། འདི་ནི་བརྙན་འཕྲིན་ཟློས་གར་རྣམས་ལ་ལྟ་སྐབས་རྟོགས་པ་ཡིན། འོན་ཀྱང་།
གྲོང་ཁྱེར་གྱི་མི་དག་ལ”ཡེ་ཤེས་ཀྱི་སྤྱན་ཟུང་རེ་ལྡན་པ་གྲོང་ཁྱེར་ལ་དངོས་སུ་བསླེབས་
རྗེས་ད་གཟོད་ཤེས།
ཁྱུ་ཁྱུ་གྲོང་ཁྱེར་ལ་བསླེབས་ཏེ་ལས་གྲོགས་གསར་བ་རྣམས་ལ་ཕྲད་སྐབས། མི་ཕལ་
མོ་ཆེ་ཡིས་ཁྱོད་གཞི་རིམ་གྱི་སློབ་གྲྭ་ནས་མཐར་ཕྱིན་པ་ཡིན་ནམ། དགའ་བསུ་བྱེད་
ཅེས་བཤད་པས། རང་ཉིད་ཀྱི་གོན་པ་གྱོན་ལུགས་དེ་གྲོང་ཁྱེར་གྱི་སྲོལ་དང་མ་མཐུན་
པ་ཡིན་པར་སྙམ་སྟེ། གྲོང་ཁྱེར་པའི་ཐུན་མོང་གི་མཆོར་གོས་སྤྲོ་ལུགས་ཚད་མར་བཟུང་
སྟེ། གྱོན་གོས་གསར་བ་ཆ་ཚང་ཞིག་ཉོས་ཏེ་གྱོན་མོད། “ཡེ་ཤེས་ཀྱི་སྤྱན་ཟུང་དེ་དག་
ལས་ཐར་ཐབས་མ་བྱུང་། ཁོ་སྤྱི་སྤྱོད་རླངས་འཁོར་དུ་སྡོད་སྐབས། རྒན་མོ་སེམས་བཟང་
ལ་ལས་ཨམ་ཕྲག་ལ་བདག་དམ་བཟང་བོ་བྱོས། ཁྱོད་ཚོ་འབྲོག་པ་འདི་དག་གྲོང་ཁྱེར་ལ་
བསླེབས་ཀྱང་ལུས་པོ་གཡེལ་ཏེ་རྩྭ་ཐང་ན་ཡོད་པ་ལྟར་བྱེད། འདི་ན་རྐུན་མ་མང་པོ་ཡོད་
ཅེས་དྲན་སྐུལ་དང་ཁ་ཏ་བྱེད་པ་དང་། ཁོ་ཟ་ཁང་ཆེ་ཆུང་གང་ལ་སོང་རུང་། ཞབས་ཞུ་
མས་ཁྱོད་ཚོ་འབྲོག་པ་ཤ་ལ་དགའ། ཤ་ག་འདྲ་ཟའམ་ཞེས་འདྲི་བ་དང་། ཐ་ན་གང་ས་
111



གཡུ་དྲུག་དཀར་དཔེ་ཚོགས།
གང་ན་ཡོད་པའི་ཨར་ཁང་དེ་དག་ལ་སོང་ནའང༌། འཕྱོན་མ་རྣམས་ཀྱིས་ཁོའི་སྐྱེ་ཡུལ་ངོ་
མ་དེ་མ་ནོར་མ་འཆུགས་པར་རྟོགས་ཏེ། ཁྱོད་ཚོ་འབྲོག་པ་རྣམས་ནི་ནམ་རྒྱུན་ཤ་ལ་རོལ་
བཞིན་ཡོད་པས། ཕ་གི་ནི་མཉེན་ལྕུག་ཅན་གྱི་རྣོ་གཟུང་ཞིག་དང་གཉིས་སུ་མེད་ཅེས་
འཆལ་གཏམ་རྗེན་པར་རྗོད་བཞིན་ཧབ་དགོད་བྱེད་པ་ཡིན།
སྐད་ཆ་དེ་འདྲ་ཐོས་ན་ཁྱུ་ཁྱུ་མི་ཁྲོའམ་ཟེར་རམ། ཁྱོད་ཀྱིས་ཡིད་སེམས་བདེ་ལ་
ཕོབས་དང་། ཁོའི་སེམས་པ་ཅུང་ཟད་ཕམ་སྲིད་ཀྱང་། ཁོང་ཁྲོ་ནི་གཏན་ནས་ལང་མི་
སྲིད། འོན་ཀྱང་། གནས་ཚུལ་དམིགས་བསལ་ཅན་ལ་ཕྲད་ན་ངས་ཀྱང་ཁག་ཐེག་བྱེད་
དཀའ། ཐེངས་ཤིག་ལ། གྲོང་ཁྱེར་པ་ཞིག་གིས་ཁྱོད་ཚོ་འབྲོག་པ་རྣམས་ལ་སླ་ང་ཡོད་
དམ་ཞེས་དྲིས་པ་ན། ཁྱུ་ཁྱུས་མི་ཕོ་འདིས་ཅི་ཞིག་སེམས་ཀྱིན་གདའ་སྙམ་བཞིན་ཚིག་
ལན་བྱིན་མོད། མི་ཕོ་དེས་ཁྱོད་ཚོ་འབྲོག་པ་རྣམས་ཀྱིས་ནམ་རྒྱུན་ཤ་རློམ་ཟ་བཞིན་ཡོད་
པ་མ་ཟད། ཟས་སུ་ཤ་ལས་ཅི་ཡང་མེད་པས། སླ་ངའི་དགོས་མཁོ་ཡོད་དམ་ཞེས་དྲིས་
པ་ན། ཁྱུ་ཁྱུས་རང་ལ་བརྙས་བཅོས་བྱེད་བཞིན་འདུག་པ་རྟོགས་ནས། དེ་ཡི་ཐོང་གར་
འཐམས་ཏེ་དཔུང་ཤུགས་འགྲན། ཡང་ཐེངས་ཤིག་ལ། མཐའ་འཁོབ་ཀྱི་འབྲོག་པ་སྐོར་
ཞིག་གྲོང་ཁྱེར་གྱི་བཞི་མདོ་ཆེན་པོར་ཡོང་སྟེ་ཚོགས་གྲལ་ཨ་ལོང་འདྲ་བ་ཞིག་བསྐོར་ནས་
ཟས་ལ་རོལ་བ་ན། གྲོང་ཁྱེར་པ་རྣམས་མཐའ་ལ་རུབ་སྟེ་ལྟད་མོར་བལྟས་མོད། འབྲོག་
པ་རྣམས་ལ་སྣང་དོགས་ཅི་ཡང་མེད། ཁྱུ་ཁྱུས་ཚུལ་དེ་མཐོང་རྗེས། དེ་ལྟར་བགྱིས་ན་
མི་བཟང་བའི་གནས་ལུགས་ཞིབ་ཏུ་བཤད་དེ་ཁ་ཏ་བྱས་མོད། སྐོར་གྲལ་ཁྲོད་ཀྱི་གསར་
བུ་སྟོབས་དང་ལྡན་པ་ཞིག་ཡར་ལངས་ཏེ་ས་ནི་རྒྱལ་པོའི་ས་རེད། ཆུ་ནི་བཙུན་མོའི་ཆུ་
རེད། ང་ཚོའང་རྒྱལ་ཁབ་འདིའི་སྤྱི་འབངས་ཡིན་པས། གང་ས་གང་ནས་འདུག་པའི་
རང་དབང་ཡོད་ཅེས་བཤད་པར་མ་ཟད། ཁོང་ཁྲོ་ཆེན་པོས་ཁོ་ལ་གཅར་རྡུང་ཡིད་ཚིམས་
པ་ཞིག་བྱས་པས། ཁྱུ་ཁྱུའི་ཁོང་ཁྲོ་ཉིན་འགའ་ལ་མ་ཞི་བར་མ་ཟད། ཐུན་འགའ་ལ་ཟས་
112



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
་
ཀྱང་ཆག་སོང་། འོན་ཀྱང་། ད་ལྟ་ཁོ་རང་ཡང་གྲོང་ཁྱེར་པ་ངོ་མ་ཞིག་ཏུ་འགྱུར་ལ་ཉེ་
བས། དྲི་བ་དེ་འདྲ་བྱུང་ན་ཀུ་རེའི་ཚུལ་དུ་ལན་རེ་སྟེར་བཞིན་ཡོད་པ་དང་། ལྟད་མོ་དེ་
འདྲ་བྱུང་ན་རང་ཉིད་ཀྱང་མཐའ་ལ་བཅར་ནས་ལྟད་མོར་གཡེང་བཞིན་ཡོད། །
གྲོང་ཁྱེར་པ་རྣམས་ཕྱི་ནས་ཕྲད་སྐབས། དགའ་དགའ་སྤྲོ་སྤྲོས་བདེ་འཚམ་ཞུ་བར་
མ་ཟད། སེམས་ཁམས་དྭངས་དུས་མགྲོན་ལའང་འབོད་སྲིད་མོད། མགྲོན་པོ་སྒོ་ཁར་
བསླེབས་ན་སྒོ་མོར་སྲུབ་ཀ་ཙམ་ཞིག་ཕྱེ་སྟེ་ཁྱོད་ཀྱིས་སུ་ཞིག་འཚོལ་ལམ་ཞེས་འདྲི་བ་
ལས་གཞན། ཁྱིམ་མཚེས་བར་ལ་འགྲོ་འོང་ཧ་ཅང་ཉུང་བས་ན། སྐབས་རེར་“ཡེ་ཤེས་ཀྱི་
སྤྱན་ཟུང“དེ་བེད་སྤྱོད་གང་ལེགས་བྱེད་མི་ཐུབ། །
ཁོ་ཚང་གཙང་སྦྲ་བའི་འགྲམ་ནས་ཐོག་ཁང་དེ་ལ་སྤར་ནས་ཟླ་འགའ་འགོར། ཉིན་
ཞིག་ལ། ཁོ་ཁྱིམ་ལ་སླེབས་སྐབས། ཁང་བའི་སྒོ་མོ་ཡངས་པོར་ཕྱེ་འདུག་པ་དང་། ཁྱིམ་
གྱི་ཅ་ལག་གཅིག་ཀྱང་མི་འདུག ཁོ་ལ་ཅི་དྲན་འདི་དྲན་མེད་པར་ཧད་འདུག་སྐབས།
ཁྱིམ་མཚེས་ཚང་གི་ཁྱིམ་བདག་མ་བརྒྱུགས་ཡོང་སྟེ་ཁྱིམ་མཚེས་བཟང་པོ་ལགས། ཁྱོད་
ལ་བཀྲ་ཤིས་བདེ་ལེགས་ཞུ། ཁྱོད་ཀྱི་སློབ་གྲོགས་རྣམས་ཀྱིས་རླངས་འཁོར་ཞིག་བསྐོར་
ཡོང་སྟེ་ཅ་ལག་འདྲུད་སྐབས་མ་གཏོགས། ཁྱོད་ལ་སྡོད་ཁང་གསར་བ་དེ་འདྲའི་ལེགས་པོ་
ཞིག་བགོས་ཡོད་པ་གཏན་ནས་མ་གོ་ཟེར་བཞིན་ཁ་བརྡ་བྱེད་གྲབས་བྱས་མོད། ཁྱུ་ཁྱུའི་
གདོང་གི་སྡུག་ཉམས་ཡ་ང་བ་དེ་མཐོང་མ་ཐག མོས་རྐུན་མ་རྐུན་མར་མ་མཐོང་བར་མ་
ཟད། དེ་དག་ལ་དངོས་པོ་རྩིག་རོགས་ཀྱང་བྱས་པ་ཡིད་ལ་འཕོས་པས། རང་ལ་ཆག་སྒོ་
ཚབས་ཆེན་ཞིག་འབྱུང་ཉེན་ཡོད་སྙམ་ཞིང་། མྱུར་མོར་རང་གི་ཁྱིམ་ལ་བྲོས་ཏེ་སྒོ་མོའང་
ཁྲོག་གེར་གཏན་སོང་།



གཡུ་དྲུག་དཀར་དཔེ་ཚོགས།
བཞི་པ། ཕ་ཡུལ་གྱི་མགྲོན་པོ།
ཕ་ཡུལ་ན་ཡོད་དུས། ཁྱུ་ཁྱུ་ནི་མགྲོན་པོར་ཤིན་ཏུ་དགའ་མོད། གྲོང་ཁྱེར་ལ་
བསླེབས་རྗེས། ལྷག་པར་དུ་གཉེན་སྒྲིག་བྱས་རྗེས་མགྲོན་པོ་ལ་སྐྲག་པར་གྱུར།
ཁོ་མི་རྐྱང་ཚོགས་པའི་གྲས་ན་ཡོད་དུས། ཕ་ཡུལ་གྱི་མགྲོན་པོ་སུ་ཞིག་བསླེབས་རུང་།
ནུས་པ་ཡོད་ཚད་བཏོན་ནས་སྣེ་ལེན་དང་རོགས་རམ་བྱས་པ་ཡིན་མོད། དེ་དག་ཕ་
ཡུལ་དུ་བསླེབས་རྗེས། ལ་ལས་ཁྱུ་ཁྱུ་ནི་ཁང་མིག་འཕྱི་ཁུང་འདྲ་བ་ཞིག་ན་ཕག་པ་ལྟར་
བསྡད་ཡོད་ལ། མི་མང་བཙིར་ལུགས་ནི་ཞོར་ལས་པ་ཡི་སྒར་གཞི་འདེབས་ལུགས་དང་
མཚུངས་པས། ཁོ་ནི་ལས་བྱེད་པ་ངོ་མ་ཞིག་གཏན་ནས་མིན་པ་འདྲ་ཞེས་བཤད་པ་དང་།
ལ་ལས་ཁྱུ་ཁྱུ་གྲོང་ཁྱེར་ལ་སོང་བ་དེ་སྡིག་ཅན་དམྱལ་བར་ལྷུང་བ་དང་མཚུངས་ཞེས་
བཤད་པ་ན། ཁོ་རང་མི་རྣམས་ཀྱི་སེམས་སུ་གོ་གནས་མེད་པ་ཞིག་ཏུ་གྱུར་པར་མ་ཟད།
ཕ་མ་གཉིས་ཀའང་ཁ་སྐྱེངས་པ་དང་བློ་ཕམ་དགོས་བྱུང་། །
ཕ་ཡུལ་གྱི་མགྲོན་པོ་སུ་ཞིག་ཡིན་རུང་། གྲོང་ཁྱེར་ལ་བསླེབས་པ་ན། ཐོག་མར་
སྲོག་ཆགས་ར་བར་ལན་ཞིག་འགྲོ་དགོས་པ་དང་། དེ་ནས་ཚོང་ཁང་ཆེ་ཆུང་གཅིག་ཀྱང་
མ་ལུས་པར་སྨྱུག་དགོས་པར་མ་ཟད། ཁྱུ་ཁྱུས་ལམ་པའང་བྱ་དགོས།
དེ་ནི་ལས་སླ་མོ་ཞིག་རེད་ཟེར་རམ། གྲོགས་པོ་ལགས། མྱོང་བ་མེད་ན་བསྡོམས་
ཚིག་མ་འགོད། ཁྱུ་ཁྱུའི་ཕ་ཡུལ་གྱི་མགྲོན་པོ་དེ་དག་སྲོག་ཆགས་ར་བར་འགྲོ་བ་ནི་ཞིབ་
འཇུག་གི་ཆེད་དུ་ཡིན་པའི་སྣང་བ་སྟེར་ཏེ། ཁོ་ཚོ་རི་དྭགས་ཤིག་གི་གམ་ལ་བསླེབས་
པ་ན། ཐོག་མར་གཡོན་རྐང་ངམ་གཡས་རྐང་མདུན་ལ་བསྲིངས་ཤིང་། དེ་ལ་ལུས་ལྗིད་
བཀལ་ཏེ་ལྟད་མོར་ལྟ་བ་དང་། རྐང་བ་དེ་ཉིད་ཅུང་ཟད་ངལ་བའི་སྐབས་སུ། མདུན་
གྱི་རྐང་བ་དེ་ཕྱིར་འཐེན་ནས་གཞན་པ་སྔོན་ལ་བསྲིངས་ཤིང་དེ་ལ་ལུས་ལྗིད་འགེལ་བ་
114



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
ཡིན། དེ་ལྟར་སྲོག་ཆགས་སྣ་ཚོགས་ལ་རིམ་གྱིས་བལྟས་པ་ན། ཁྱུ་ཁྱུ་ལ་བྲེལ་འཚུབ་
ལངས་ཏེ་འདུག་ཀྱང་མི་བཟོད། གཅིག་ན་ལས་ཁུངས་ལ་གཞུང་ལས་དེ་ཙམ་མེད་རུང་
ནམ་རྒྱུན་ཕྱི་ལ་འཁྱམས་ན་མགོ་ཁྲིད་ཀྱིས་སྐྱོན་བརྗོད་བྱེད་པ་དང་། གཉིས་སུ་ཟླ་མཇུག་
ལ་ཟླ་ཕོགས་ཀྱང་གཅོག་པས། མིང་དང་རྒྱུ་ནོར་གཉིས་ཀའི་ཐད་ནས་ནམ་རྒྱུན་གྱོང་
གུད་རེག་དགོས་ན། ཁོར་བདེ་བ་ཞིག་ག་ལ་ཡོད། གཏན་ནས་མེད། ལྷག་པར། ཕ་ཡུལ་
གྱི་མགྲོན་པོ་དེ་ཚོ་ཁྲིད་ནས་ཚོང་ཁང་ལ་འགྲོ་དགོས་ན། ཁྱུ་ཁྱུའི་སེམས་ཁམས་དེ་བས་
ཀྱང་མི་བདེ་སྟེ། མགྲོན་པོ་ལ་ལ་ཚོང་ཁང་ཆེ་ཆུང་ཀུན་ལ་འཛུལ་བ་དང་ཚོང་རྫས་རབ་
འབྲིང་ཀུན་གྱིས་རིན་གོང་དྲིས་པ་ན། ཁོ་ཚོས་དུས་ཚོད་ག་འདྲ་འགོར་བའང་མི་ཤེས་
མོད། ཁྱུ་ཁྱུས་ཟླ་མཇུག་གི་སྒོར་མོ་དེ་དག་དྲན་ན་རང་དབང་མེད་པར་ས་ལ་རྐང་རྡེབ་
ལན་འགའ་བྱ་དགོས། འོན་ཏེ་ཁོ་ཚོ་ནི་ཕ་ཡུལ་གྱི་མགྲོན་པོ་ཡིན་པ་དང་། ཕ་ཡུལ་ནས་
ལམ་ལ་ཆས་སྐབས། གྲོང་ཁྱེར་དེ་གར་རང་མི་ཞིག་ཡོད་པས་དཀའ་ངལ་ཅི་ཡང་ཡོད་མི་
སྲིད་བསམས་འདུག་པར་མ་ཟད། རང་ལ་འཛོམས་ཚད་ལྟར་ཤ་མར་ཐུད་གསུམ་སྐྱེས་སུ་
སྟོབ་བཞིན་ཡོད་པས། སྡུག་གཏམ་རྗེན་པར་བཤད་སྲོལ་ག་ལ་ཡོད་དེ་གཏན་ནས་མེད་
པས་ན། སེམས་པ་ཧ་ཅང་སྡུག་རུང་གདོང་ལ་འཛུམ་མདངས་བཅོས་མ་ཞིག་བསྡུས་ཏེ་ཁོ་
ཚོའི་རྗེས་སུ་འབྲང་དགོས། གཞན་ཡང་། མགྲོན་པོ་ལ་ལས་གྱོན་གོས་གང་ཞིག་མཐོང་
ན། རང་ལ་ཉོ་རྩིས་ཡོད་ཀྱང་རུང་ལ་མེད་ཀྱང་ཆོག ཐོག་མར་མགོ་བོ་གཡས་ལ་དཀྱོགས་
ཏེ་ཧྲིག་ཉམས་དང་བཅས་ལྭ་བའི་འདབས་ལ་འཕུར་འཕུར་བྱེད་པ་དང་། དེ་ནས་མགོ་
བོ་གཡོན་ལ་དཀྱོགས་ཏེ་ཅི་ཞིག་གི་མཐིལ་རྟོགས་པའི་ཉམས་དང་བཅས་དེ་ལ་ཡང་ཡང་
རེག་པ་ན། དཀར་ཤས་ཆེ་བའི་གྱོན་གོས་ཁ་ཤས་ལ་ནག་དྲེག་བསྒོས་ཏེ་ཚོང་པ་ཁོང་ཁྲོ་
ལངས་ཏེ་ཚིག་རྩུབ་རྣ་བར་གཟན་པ་འབའ་ཞིག་བརྗོད་པ་ན། ཕལ་མོ་ཆེས་ང་ནི་འབྲོག་
པ་ཡིན། ངས་ཅི་ཤེས། ཅི་ཡང་མི་ཤེས་ཟེར་ནས་བྲོས་འགྲོ་མོད། སྐབས་རེར་ཚོང་པ་
115



གཡུ་དྲུག་དཀར་དཔེ་ཚོགས།
བཙན་པོ་ཞིག་ལ་ཕྲད་པ་ན། བཙོང་ཐབས་མེད་པའི་ལྭ་བ་དེ་ཁྱུ་ཁྱུས་ཉོས་ཏེ་མགྲོན་པོར་
སྐྱེས་སུ་མི་འབུལ་ཐབས་མེད་ཡིན། ད་སྐབས། སྡེ་དཔོན་གྱིས་ཉིན་འགའི་སྔོན་ལ་ཁ་
པར་བཏང་ནས་སྡེ་བའི་རྒན་པོ་རྣམས་གྲོང་ཁྱེར་དུ་ཡོང་རྩིས་ཡོད་ལ། གལ་སྲིད་ཡོང་
དགོས་བྱུང་ན། ཁོས་སྡེ་མི་རྣམས་ཞིང་ཆེན་གྱི་མགོ་ཁྲིད་ཡོད་སར་ཁྲིད་དགོས་ཞེས་བཤད།
ཁྱུ་ཁྱུས་མགོ་ཁྲིད་དེ་དག་བརྙན་འཕྲིན་ལས་མ་གཏོགས་མཐོང་མ་མྱོང་བས། ཁོ་ཚོའི་
གམ་ལ་ཁྲིད་ཐབས་ག་ལ་ཡོད་དེ་གཏན་ནས་མེད། དེ་དུས། དཀའ་ལས་ག་འདྲ་མྱོང་
དགོས་པ་ངས་ཀྱང་མི་ཤེས།
ལྔ་པ། ད་ལྟའི་སེམས་ཁམས།
ད་སྐབས་ཁྱུ་ཁྱུའི་སེམས་ཁམས་བཟང་ངམ་ཟེར་རམ། ཁྱོད་ལ་གསང་དོན་ཅི་ཡོད།
ད་སྐབས་ཁོར་སྤྲོ་སྣང་དང་ང་རྒྱལ་མེད་པར་མ་ཟད། ཡིད་སེམས་ནི་དོང་རིམ་པ་དགུ་ཡི་
མཐིལ་ལ་ལྷུང་འདུག
དེ་དུས། ཁོ་འདི་འདྲ་ཞིག་གཏན་ནས་མིན། གཏན་ནས་མིན།
དང་ཐོག་ལས་ཁུངས་ལ་བསླེབས་སྐབས། མི་ཕོ་ལ་ལས་གོ་སྐབས་དང་བསྟུན་ནས་
སྐབས་རེར་གཞུང་ལས་ཐད་དུ་འབད་དགོས་ཚུལ་བཤད་པ་དང་། མཚམས་རེར་མི་ཕོ་སུ་
དང་སྐྱེས་མ་གང་གི་ཚིག་ལ་ཉན་མི་རུང་བ་དེ་གནས་ལུགས་དང་བཅས་བཤད་པ་ན། དེ་
ལ་སྙིང་ཁོང་རུས་ང་འི་གཏིང་ནས་བཀའ་དྲིན་ཞུ་དགོས་བྱུང་མོད། སྐྱེས་པ་གཞན་དང་
སྐྱེས་མ་གཞན་གང་ཞིག་ཡོང་སྟེ་ཁ་ཏ་སློབ་གསོ་བཏང་བར་མ་ཟད། གནས་ལུགས་ཞིབ་
ཏུ་དྲངས་ཏེ་རང་ལ་བསྟོད་ཅིང་གཞན་ལ་སྨད་པ་ན། གང་ཞིག་ལ་བཀའ་དྲིན་ཞུ་དགོས་
པ་དང་སུ་ཞིག་གི་ཚིག་ལ་ཉན་དགོས་པའང་མི་ཤེས་པར་གྱུར།
116



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
GKGU
༡
དེ་རྗེས་སུ། ཁྱུ་ཁྱུས་ལས་ཁུངས་ཆུང་ཆུང་དེ་སྐོར་ཚོགས་གསུམ་གྱིས་གྲུབ་འདུག་པ་
རྟོགས།
ཡང་དེའི་རྗེས་སུ། ཚོགས་པ་དེ་གསུམ་ཁྲོད་ཀྱི་གཅིག་གི་གྲས་ལ་མ་ཞུགས་ན། རང་
ལ་སྐྱབས་དང་དཔུང་གཉེན་མེད་པ་ལེགས་པར་རྟོགས།
རྟོགས་སད་དེ་འདྲ་བྱུང་རྗེས། ཁྱུ་ཁྱུས་ཚོགས་པ་གསུམ་གའི་སྟོབས་ཤུགས་ལ་ལེགས་
པར་དཔྱད་རྗེས། སྐྱེས་མ་དེ་ཡི་དཔུང་ཁག་ལ་ཞུགས་པ་ན། སྔོན་ཐོན་འདེམ་དགོས་ན་
འདྲ། ཡོང་འབབ་བགོ་དགོས་ཀྱང་ཆོག གང་ལྟར་གཞུང་དོན་དང་སྒེར་དོན་གཉིས་ཀའི་
ཐད་ནས་ཁོ་ལ་རྒྱལ་ཁ་ལས་ཕམ་ཁ་བྱུང་མ་མྱོང་། འོན་ཏེ་འཇིག་རྟེན་འདིར་ཆེས་རྟག་
པ་ནི་སྡུག་བསྔལ་དང་། ཆེས་མི་རྟག་པ་ནི་བདེ་སྐྱིད་ཡིན་པ་འདྲ་སྟེ། སྐྱེས་མ་དེ་ལ་རྐྱེན་
གློ་བུར་བ་ཞིག་བྱུང་སྟེ་བསམ་དབང་དྲན་དབང་མེད་པར་ཚེ་ལས་འདས་པས། མོའི་རྗེས་
འབྲང་རྣམས་ནི་ཀུན་ནས་ཐོར་ཏེ་གོང་ན་སྐྱོབ་མཁན་དང་འོག་ན་སྐྱོར་མཁན་མེད་པར་
གྱུར་པ་ན། རྗེས་ཀྱི་འཐབ་རྩོད་རབ་དང་རིམ་པའི་ཁྲོད་དུ། རྒྱལ་ཁ་ཐམས་ཅད་གཞན་
གྱིས་བླངས་པ་དང་ཕམ་པ་ཡོད་ཚད་ཁོ་ཚོས་ཁུར་དགོས་བྱུང་།
སྐབས་ཤིག་ལ། ཁྱུ་ཁྱུས་རང་གི་མགོན་དང་དཔུང་གཉེན་ནི་རང་ཉིད་བྱ་དགོས་སྙམ་
སྟེ། ཕྱོགས་གཅིག་ནས་ལས་གྲོགས་རྣམས་ལ་མཐུན་སྒྲིལ་བྱེད་པ་དང་། ཕྱོགས་གཞན་
ནས་གོང་རིམ་རྩ་འཛུགས་ལ་རེ་འདོད་བྲིས་ཏེ་གུང་ཁྲན་ཏང་ལ་ཞུགས་པ་བརྒྱུད་ནས་
དཔོན་ས་བརྩོན་ལེན་བྱེད་པར་འབད། འོན་ཀྱང་། ཁོ་དང་མཉམ་དུ་རེ་འདོད་ཡི་གེ་འབྲི་
མཁན་མང་བོར་ཆོག་མཆན་ཐོབ་པར་མ་ཟད། ལས་གྲོགས་ཁ་ཤས་ལ་དཔོན་སའང་ཐོབ་
མོད། ཁོའི་རེ་འདོད་ཡི་གེ་དེ་མགོ་ཁྲིད་རྣམས་ཀྱིས་བོར་ཏེ་གཏན་ནས་མ་རྙེད་པས། རྩ་
འཛུགས་རླབས་ཆེན་དེ་ལ་ཞུགས་ཐབས་བྲལ་བར་མ་ཟད། དཔོན་སར་སྙེག་པའི་ལམ་
ཕྲན་དེའང་དེ་བཞིན་འགགས་སོང་།
117



གཡུ་དྲུག་དཀར་དཔེ་ཚོགས།
དེའི་རྗེས་སུ། ཁྱུ་ཁྱུས་གྲོང་ཁྱེར་གྱི་མཁས་པ་རྣམས་ལའང་སྤྱི་ཚོགས་ཀྱི་གོ་གནས་
ཅུང་ཟད་ཡོད་པ་རྟོགས་ཏེ། རིག་གཞུང་ཞིབ་འཇུག་ལ་འབད་མོད། དཔྱད་རྩོམ་གཅིག་
ཀྱང་དུས་དེབ་ཏུ་འགོད་མ་ཐུབ་པས། མདུན་སྒོ་བརྒྱུད་ན་མདུན་ལམ་མེད་པ་རྟོགས་ཏེ།
རྩོམ་སྒྲིག་པ་ཞིག་མགྲོན་ལ་བཀུགས་ཏེ་མགྲོན་བརྩི་ལེགས་པོ་བྱས་རྗེས། རང་གིས་བྲིས་
པའི་ཆེད་རྩོམ་དེ་ཁོ་ལ་སྤྲད་མོད། ཕྱི་ཉིན། རྩོམ་སྒྲིག་པ་དེས་ཁ་པར་ལས་ཨ་རོག་ཁྱུ་ཁྱུ།
ཆེད་རྩོམ་དེ་མདང་དགོང་ཆང་གིས་བཟི་སྟེ་བོར་སོང་། ཁྱོད་ལ་མ་ཡིག་ཡོད་དམ་ཞེས་
དྲིས་པ་ན། ཁོའི་ཡིད་སེམས་ཕམ་ཞིང་ཁོང་ཁྲོ་ལངས་ཏེ་སྙིང་རྩའམ་ཅི་ཞིག་ན་འབར་
ལ་ཉེ་བའི་ཚོར་སྣང་བྱུང༌། ཤུ། ཁོར་བྱིན་པ་དེ་མ་ཡིག་ཡིན་པས། ད་ནི་མ་ཡིག་གཞན་
ཞིག་གང་ན་ཡོད། །
དེ་ནས་བཟུང་། ཁོས་དཔྱད་རྩོམ་འབྲི་མཚམས་བཞག
ཕྱི་རུ་སེམས་མ་བདེ་ན། ཁྱིམ་དུ་ལུས་ཀྱང་མི་བདེ་སྟེ། ཁྱུ་ཁྱུས་ཕྱི་ནས་ཕམ་ཁ་ཉོ་
ཐེངས་རེར། ཁྱིམ་ལ་ལོག་རྗེས་ཆུང་མར་འཛིང་སྟེ་བཟའ་འཁོན་བྱས་པ་ན། ནམ་རྒྱུན་
འཁོན་འཛིང་གི་རྒྱུན་མི་ཆད་པས། གལ་སྲིད་ཐོག་ཁང་དེ་གར་ཁྲོག་སྒྲ་དང་ཆོམ་སྒྲ། དེ་
མིན་བུད་མེད་དམ་བྱིས་པའི་ངུ་སྒྲ་རེ་བྱུང་ན། ཁྱིམ་མཚེས་རྣམས་ཀྱིས་ཁྱུ་ཁྱུ་བཟའ་ཟླ་
གཉིས་ཀ་ཡང་འཁྲུག་བྱུང་ཞེས་རྗོད་བཞིན་ཡོད།
ནམ་རྒྱུན་འཁོན་པ་ན། བཟའ་ཟླ་གཉིས་སེམས་གཏིང་ནས་འགྲས་པར་མ་ཟད།
བྱིས་པ་གཉིས་ཀའང་ལོག་ལམ་དུ་ཞུགས།
དེ་དུས། སྤྱིར་ན་སྨག་ནི་ཡོངས་སུ་རུབ་འདུག་རུང་། གྲོང་ཁྱེར་ལ་ནི་མཚན་མོ་
མེད་པས། ལམ་འགྲམ་གྱི་གློག་སྒྲོན་འོག་ཏུ། རྒྱང་རིང་ནས་རྒྱང་རིང་མཐོང་ཡོང་། །
ཁྱུ་ཁྱུ་གཞུང་ལམ་འགྲམ་གྱི་མི་ལམ་ལ་ཞུགས་ཏེ་དལ་བྲེལ་མེད་པར་མདུན་ལ་འགྲོ་
བཞིན་འདུག གློག་སྡོང་ཞིག་གི་འགྲམ་དུ། སློབ་འབྲིང་གི་སློབ་མ་གཉིས་ཀྱིས་མཆུ་ཏོ་
118



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སྦྱོར་བཞིན་འདུག་ལ། དེ་གཉིས་ཀ་འཁྱུད་ལུགས་ལ་བྱང་ཆ་ལྡན་པ་དང་། འདོད་སྲེད་
ནི་ཕོ་མོ་དར་མ་ལས་ཀྱང་ཆེ་བའི་ཚོར་བ་སྟེར། ཁྱུ་ཁྱུས་ཚུལ་དེ་མཐོང་བ་ན། བྱིས་པ་དེ་
གཉིས་ཕྱོགས་ལ་གོམ་ཁ་བསྒྱུར་ནས་མདུན་ལ་སོང་། འོན་ཀྱང་། སློབ་མ་གཉིས་ཀའི་
གམ་ལ་བསླེབས་པ་ན། ཁོ་ཧ་ལས་ཏེ་ལུས་སེམས་གཉིས་ཀ་སྐད་ཅིག་ཉིད་ལ་རེངས་པོར་
གྱུར། །
མ་གཞིར། བུ་མོ་དེ་ནི་རང་གི་བུ་མོ་བདེ་ཆེན་ལྷ་མོ་རེད།
ཁྱི་མོ། ཁྱོད་ཀྱིས་འདི་ན་ཅི་ཞིག་བྱེད་བཞིན་ཡོད། ཁྱུ་ཁྱུས་ཅི་དྲན་འདི་དྲན་མེད་
པར་དེ་ལྟར་བཤད། །
ཨ་ཕའི་སྐད་དེ་གོ་རྗེས། བདེ་ཆེན་ལྷ་མོ་སྔངས་འཚུབ་དང་བཅས་གོམ་པ་འགའ་ལ་
བྲོས་མོད། ཡུད་ཙམ་གྱི་རྗེས་སུ། མོས་ཅི་ཞིག་དྲན་པ་ལྟར་སྟོང་འཇིགས་མེད་པར་ལངས་
ནས་བསྡད། ཚུལ་དེ་མཐོང་བ་ན་ཁྱུ་ཁྱུའི་ཞེ་སྡང་སྔར་ལས་ཇེ་ཆེར་སོང་སྟེ། ཁྱི་མོ། ཁྱོད་
ཀྱིས་ཅི་ཞིག་བྱེད་བཞིན་ཡོད་ཅེས་བསྐྱར་འདྲི་བྱས་མོད། བུ་མོ་ལ་འཇིགས་སྣང་དང་ངོ་
ཚ་ཞིག་གང་ན་ཡོད། མོས་སྐད་ཕྱུང་སྟེ་ངས་བརྩེ་དུངས་ལོངས་སུ་སྤྱོད་བཞིན་ཡོད་ཅེས་
བཤད་རྗེས། གཡུག་སྐོར་གྱིས་ཕར་འཁོར་ཏེ་ཤུགས་ཀྱིས་མདུན་ལ་སོང་།
ཁྱུ་ཁྱུས་བུ་མོ་ལ་གཅར་རྡུང་མ་བྱས་སམ་ཟེར་རམ། དེ་དུས། ཁོ་ལ་ཞེ་སྡང་དེ་འདྲ་
ཡོད་རུང་། ལུས་རྩལ་དེ་འདྲ་གཏན་ནས་མེད། ཁོས་ཚིག་དེ་གོ་མ་ཐག ཐོག་མར་མགོ་བོ་
ནག་འཐོམ་མེར་སོང་བ་དང་། དེ་ནས་མིག་ལམ་ལ་མེ་སྟག་མཆེད་དེ་རྡོག་ལམ་ཡང་མི་
མཐོང་བར་གྱུར། །
གཞུང་ལས་ཅི་ཡང་མེད་ལ། ཡོད་རུང་ལས་འདོད་ཀྱང་གཏན་ནས་མེད་པས། ཁྱུ་ཁྱུ་
མདུན་ཅོག་འགྲམ་དུ་ལངས་ཏེ་དྲ་མིག་ཕྱི་རོལ་ལ་རྒྱང་ལྟ་བྱེད་བཞིན་གདའ། །
ཁྱུ་ཁྱུ་ལ་མཚོན་ན། གྲོང་ཁྱེར་འདིའི་ཕྱོགས་མཚམས་ཀུན་ལ་ཆ་རྒྱུས་ཞིབ་ཕྲ་ལྡན་
1 19



གཡུ་དྲུག་དཀར་དཔེ་ཚོགས།
པས། ཇི་ལྟར་བལྟས་རུང་ལྟད་མོ་གསར་བ་ཞིག་ནི་མཐོང་མི་སྲིད་མོད། དེ་ལྟར་ལངས་ཏེ་
དམིགས་ཡུལ་ཅི་ཡང་མེད་པར་རྒྱང་ལྟ་བྱེད་པ་ནི་ཁོའི་གོམས་སྲོལ་ཞིག་ཏུ་གྱུར་འདུག
གཞུང་ལམ་ཆེན་པོ་དེ་ཡི་ཕ་རོལ་ན། རིམ་པ་སུམ་ཅུ་ཅན་གྱི་ཐོག་ཁང་མཐོན་
པོ་ཞིག་ཡོད་ལ། མདུན་རྒྱབ་དང་གཡས་གཡོན་ཚང་མ་ཤེལ་ལེབ་སྔོན་པོས་གཡོགས་
འདུག་པས། གྲོང་ཁྱེར་དེའི་གང་ས་གང་ནས་བལྟས་ཀྱང་སྔོ་ལམ་ལམ་བྱེད། ཁྱུ་ཁྱུ་ཐོག་
ཁང་དེ་ལ་དོན་མེད་དུ་ཅེར་འདུག་སྐབས། ངང་བ་ལྡོམ་པོ་ཞིག་དལ་ལྷོད་ལྷོད་ཀྱིས་
འཕུར་ནས་ཤེལ་སྒོ་ངོས་ལ་བབས་ཡོད། ལུས་པོ་སྐད་ཅིག་ཉིད་ལ་ཐུར་དུ་ཤུད་པས།
མྱུར་སྟབས་ཀྱིས་བར་སྣང་ལ་འཕུར་དགོས་བྱུང༌། བྱ་དེ་ཡང་ཡང་འཕུར་ཞིང་ཡང་ཡང་
བབས་པ་ན། ཁྱུ་ཁྱུས་ཅི་ཞིག་གི་མཐིལ་དོན་རྟོགས་ལ་ཉེ་བར་མ་ཟད། ཡིད་སེམས་ལ་
ཟུག་གཟེར་ཟ་འཕྲུག་ཅན་ཞིག་ཀྱང་ལང་བཞིན་གདའ་མོད། ལྟད་མོ་དེ་ལ་དེ་བཞིན་
བལྟས་ནས་དེ་བཞིན་འདུག་ཁོམ་ག་ལ་ཡོད། མགོ་ཁྲིད་ཀྱིས་ཁོ་བོས་ཏེ་ཐ་མག་ཉོ་བར་
མངགས།
ཟླ་བ་མེད་པའི་མཚན་མོ་ཞིག་ལ། རྩོམ་པ་པོ་ཞིག་གིས་གྲོགས་པོར་ཁ་བརྡ་བྱེད་པའི་
ཞོར་དུ། ཁྱུ་ཁྱུའི་གྲོང་ཁྱེར་གྱི་གཏམ་རྒྱུད་དེ་གཞིར་བཟུང་ནས་སྒྲུང་གཏམ་ཡ་མ་ཟུང་ཞིག་
འབྲི་བཞིན་གདའ། ཁོས་རྩོམ་ཐུང་དེ་བྲིས་ནས་མཇུག་རྫོགས་ལ་ཉེ་སྐབས། ཁྱུ་ཁྱུའི་ཆུང་
མས་མགོ་ཁྲིད་ལ་ཁ་པར་བཏང་སྟེ། བྲེལ་འཚུབ་དང་བཅས་རྒྱ་སྐད་ཚིག་འགའ་ཤར་མར་
བཤད་རྗེས། ཁ་པར་ཁྲོག་སྒྲ་དང་བཅས་ས་ལ་གཡུགས།
དོན་དག་ཅི་ཞིག་བྱུང་སོང་ངམ།
ཁྱུ་ཁྱུ་ལ་ཅི་ཞིག་བྱུང་བ་ཡིན་ནམ། སྲིད་དམ། ཁོའི་སེམས་ཁམས་མི་བཟང་རུང་
ལུས་པོ་ནི་བདེ་ཐང་ཡིན།
སྐབས་དེར། ནམ་མཁར་སྐར་མདའ་གློ་བུར་བ་ཞིག་དམར་འཚུབ་འཚུབ་མཆེད་པ་
120



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
དང༌། མཐའ་འཁོབ་ཀྱི་འབྲོག་སྡེ་ཞིག་ཏུ། འབྲོག་མོ་རྒན་པ་ཞིག་གི་མིག་ལྕིབས་དྲག་
ལྡིང་ལན་འགའ་བྱས་མོད། མོ་གཉིད་ཀྱི་དབང་ལ་སོང་འདུག་པས་སྣང་དོགས་ཆེར་མ་
བྱུང་།
2002ལོའི་ཟླ12པའི་ཚེས21ཉིན་བྲིས།
(2003ལོའི《སྦྲང་ཆར》དེབ་གཉིས་པར་བཀོད)
121



གཡུ་དྲུག་དཀར་དཔེ་ཚོགས།
ཧ་ཅང་ཧ་ཅང་།
འདི་ནི་མཐོ་སྒང་གི་གྲོང་ཁྱེར་ཆུང་ཆུང་ཞིག་ཡིན།
གྲོང་ཁྱེར་ཆུང་ཆུང་འདི་ན་བོད་རིགས་སུམ་སྟོང་ལྔ་བརྒྱ་ལྷག་ཡོད་རུང་། ཨ་ཁུ་ཐར་
ལོ་མི་ཤེས་པ་གཅིག་ཀྱང་མེད། །
ཨ་ཁུ་ཐར་ལོ་སྐད་གྲགས་ཧ་ཅང་ཆེ་མོད། སྙན་གྲགས་དེ་ནི་ལག་རྗེས་ལས་བྱུང་
བ་མིན། ཡོན་ཏན་ལས་བྱུང་བ་མིན། སྟོབས་འབྱོར་དང་གོ་ས་ལས་བྱུང་བའང་མིན།
ཁོ་རང་གི་འདོད་ཆགས་དེ་ཧ་ཅང་ཆེ། ཧ་ཅང་། ཧ་ཅང་ཆེ་བ་ན། མི་རྣམས་ཀྱིས་ཁོ་ལ་
ཐར་ལོ་བོང་གསེབ་ཅེས་འབོད་བཞིན་ཡོད་པ་དང་། ཁོ་རང་གི་གཏོང་ཕོད་ཧ་ཅང་། ཧ་
ཅང་། ཧ་ཅང་ཆུང་བ་ན། མི་རྣམས་ཀྱིས་ཁོ་ལ་ཐར་ལོ་ཡི་དྭགས་ཞེས་འབོད་བཞིན་ཡོད།
དེ་མིན། ཁོ་རང་གི་ག་གེ་མོ་དེ་ཧ་ཅང་ཆེ་བ་ན། མི་རྣམས་ཀྱིས་ཁོ་ལ་སུས་ཀྱང་ངག་ནས་
ཕྱི་ལ་འདེད་མི་ཐུབ་པའི་མཚང་མིང་ཡ་མཚར་ཞིག་བཏགས་འདུག
122



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
གྱི
ཆེན་པོ་དེ་གཉིས་དང་ཆུང་ཆུང་དེ་གཅིག་སྐྱེས་པ་གཅིག་ལ་འཛོམས་པ་ནི་གྲོང་
ཁྱེར་འདི་ན་ཁོ་རང་གཅིག་པུ་ལས་མེད་པས། ཁོ་རང་གྲོང་ཁྱེར་འདི་གའི་བོད་མི་ཀུན་
གྱིས་ཤེས་པར་གྱུར་པ་མ་ཟད། རྒྱ་རིགས་དང་མི་རིགས་གཞན་པའི་ལས་བཟོ་བ་མང་པོ་
ཞིག་གིས་ཀྱང་གྲོང་ཁྱེར་འདི་ན་ཁོ་རང་ལྟ་བུ་ཞིག་ཡོད་པ་ཤེས་ཏེ། སྟོང་ལབ་ཀྱི་བརྗོད་བྱ་
བྱེད་བཞིན་ཡོད་པ་མ་ཟད། བྱ་བའམ་དོན་དག་ཅིག་ལ་ཁ་གཡར་ཏེ་ཁོ་ལ་ལྟད་མོ་ལྟ་བར་
ཡོང་མཁན་ཡང་ཡོད། ཇི་འདྲ་རེད། ཁོ་རང་གི་སྙན་གྲགས་དེ་སྙན་གྲགས་ཕལ་བ་ཞིག་
ཡིན་ནམ།
ཁོ་རང་ལ་འདོད་ཆགས་ཧ་ཅང་ཆེ་བའི་དབང་གིས་སྔ་གཞུག་ཏུ་ཆུང་མ་དགུ་བླངས།
ཁོ་རང་ལ་གཏོང་ཕོད་ཧ་ཅང་ཆུང་བའི་དབང་གིས་སྔ་གཞུག་ཏུ་ཆུང་མ་དགུ་ལ་ཐོར།
ཁོ་རང་གི་མིག་ལམ་དུ། ཆུང་མ་ནི་སྐྱེས་མ་དང་སྐྱེས་མ་དེའི་སྐྱེས་སྒོ་ཡིན། ཆུང་མ་
དགུ་པ་དེ་དང་གྱེས་ནས་ཟླ་གཅིག་འགོར་བ་ན། ཁོ་རང་ལ་སྐྱེས་མ་དང་སྐྱེས་མའི་སྐྱེས་
སྒོ་དེ་ཧ་ཅང་མཁོ་བས། སླར་ཡང་འདུག་མི་བཟོད་པར་གྱུར། ཐོག་མའི་དུས་སུ་ཉིན་མོ་
འདུག་མི་བཟོད་ལ། བསྡད་ཀྱིན་བསྡད་ཀྱིན་ཉིན་མཚན་གཉིས་ཀར་འདུག་མི་བཟོད་
པས། ཉིན་མོ་གཞུང་ལས་ཁང་ནས་ཉི་མ་འཁྱོལ་ཐབས་བྱེད་པ་དང༌། མཚན་མོ་ནམ་
རྒྱུན་ཕྱི་ལ་འཁྱམ་དགོས་བྱུང་།
གྲོང་ཁྱེར་འདི་ནི་གཞི་ཁྱོན་ཆུང་ཞིང་མི་གྲངས་ཉུང་བའི་གྲོང་ཁྱེར་ཕལ་བ་ཞིག་ཡིན་
རུང༌། དཔེ་སྲོལ་གསར་བ་དར་ལུགས་ནི་གྲོང་ཁྱེར་ཆེན་པོ་རྣམས་དང་གཅིག་པ་གཅིག་
མཚུངས་ཡིན། ལོ་འགའི་སྔོན་ནས་བཟུང་། གྲོང་ཁྱེར་ཆུང་ཆུང་འདིའི་བཟོ་གྲྭ་ཆེ་ཆུང་
རྣམས་ནི་དཔྱིད་ཟོག་ནད་ཡམས་ཀྱིས་བསད་པ་ཇི་བཞིན། བྱེའུ་ཆུང་ཤཱ་འོད་ཀྱིས་ཁྱེར་བ་
ཇི་བཞིན། ཐལ་རྡུལ་རླུང་འཚུབ་ཀྱིས་སྤུར་བ་ཇི་བཞིན་སྐྱོབ་ཐབས་མེད་པར་འཇིག་པས།
ལས་ཀ་དང་ཟླ་ཕོགས་གཉིས་ཀ་མེད་པའི་སྐྱེས་མ་རྣམས་ཀྱིས་ལས་རིགས་གསར་བ་ཞིག་
123



གཡུ་དྲུག་དཀར་དཔེ་ཚོགས།
གསར་བཏོད་བྱས་ཏེ། ལུས་སྨད་ལ་བརྟེན་ནས་ལུས་སྟོད་གསོ་མགོ་བརྩམས་པ་ན། གྲོང་
ཁྱེར་འདིའི་ཟུར་མཐའ་སོ་སོ་སྐྲ་ཁང་དང་ཇ་ཁང་གིས་ཁྱབ་སོང་ལ། སྲིད་གཞུང་གིས་
ཀྱང་ལས་རིགས་གསར་བ་དེ་རྒྱ་ཡན་དུ་བཏང་འདུག
སྲིད་གཞུང་ལ་གུ་ཡངས་ཡོད་ན། མི་རྣམས་ལ་འཛེམ་བག་མེད།
ཨ་ཁུ་ཐར་ལོས་འཛེམ་བསམས་རུང་འཛོམ་མི་ཐུབ།
འདོད་སྲེད་ཟེར་བའི་གཟུགས་མེད་ཀྱི་གྱད་མི་སྟོབས་པོ་ཆེ་དེས་ཁོ་རང་སྐྲ་ཁང་དང་
ཇ་ཁང་རེ་རེར་དེད་པ་ན། ཐོག་མའི་དུས་སུ་ལས་རིགས་དེ་ལ་ཆ་རྒྱུས་དེ་ཙམ་མེད་པས།
གདོང་ཀུན་ཚོན་གྱིས་གཡོགས་འདུག་པའི་སྐྱེས་མ་དེ་དག་གིས་ཁོ་ལ་ཟུར་ཟ་བྱས། སྐུལ་
སློང་བྱས། སློབ་ཁྲིད་བྱས། གསལ་བཤད་བྱས། འུ་ཐུག་པའི་སྐབས་སུ་བརྙན་འཕྲིན་ལ་
འོད་སྡེར་སེར་པོ་བཞག་སྟེ་ལྟད་མོ་བསྟན་མོད། དེས་ཀྱང་ཅི་ཡང་མ་ནུས་པས། ཁོ་རང་
བཙན་ཤུགས་ཀྱིས་ཕྱི་ལ་དེད།
ཨ་ཁུ་ཐར་ལོས་ལོ་འཁོར་སུམ་ཅུ་ལ་གཞུང་ལས་གཉེར་རུང༌། ད་དུང་བྱང་ཆ་དེ་
ཙམ་མེད། ཉམས་མྱོང་དེ་ཙམ་མེད་མོད། ཕོ་མོའི་བར་གྱི་གསང་བའི་ལས་ཀ་དེ་ལ་བྱང་
སླ་བས། ཟླ་ཕྱེད་ཙམ་གྱི་རྗེས་སུ། ལས་རིགས་གསར་བ་དེ་ལ་ཆ་རྒྱུས་བྱུང་སྟེ། སྐྲ་ཁང་
དང་ཇ་ཁང་སོགས་ལ་འགྲོ་ལུགས། ཚིག་གི་བཤད་ལུགས་སོགས་ལ་བྱང་བ་མ་ཟད། ལྟད་
མོར་ལྟ་ལུགས་ཀྱང་ཐུན་མོང་མ་ཡིན་པ་ཞིག་རྙེད་བྱུང་། །
སྐབས་དེར། ཁོ་སྐྲ་ཁང་དང་ཇ་ཁང་ཞིག་ལ་འཛུལ་མ་ཐག མིག་ཟུང་བདག་
པོའམ་བདག་མོའི་གདོང་ལ་ཅེར་ཏེ། ངའོ་སྙམ་པའི་ང་རྒྱལ་དང་བཅས”མཛེས་མ་ཡོད་
དམ། ཡོད་ན་ཁྲིད་ཤོག”ཅེས་བརྗོད་དེ་ཁང་མིག་སྟོང་པ་ཞིག་ཏུ་འཛུལ་ནས་ལྗིད་ཏིག་
གེར་འབོལ་ཁྲི་སྟེང་དུ་བསྡད་རྗེས། ཐོག་མར་ཐོབ་གོ་ས་ཅན་གྱི་དཔོན་པོ་ཞིག་ཡིན་
པའི་ཉམས་སྟོན་བཞིན་ཀྲུང་ཧྭ་རྟགས་ཅན་གྱི་ཕྱི་ཐུམ་ལས་ཧཱ་རོང་རྟགས་ཅན་གྱི་ཐ་
124



བ
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
E，
མག་རྐང་གཅིག་བླངས་ཏེ་མེ་བགོ་བ་དང་། དེ་ནས་ནོར་ལོངས་སྤྱོད་འཛོམས་པའི་ཚོང་
དཔོན་ཆེན་པོ་ཞིག་ཡིན་ཉམས་སྟོན་བཞིན་མགོ་བོ་ཕར་ལ་དཀྱོགས་ཏེ་ཐ་མག་རྔུབ་པ་ན།
བདག་མོའམ་བདག་པོར་དབང་བའི་སྐྱེས་མ་རྣམས་དེ་གར་འཛོམས་ཡོང་། །
སྐབས་འདིར་ཁོ་རང་གཏན་ནས་འདུག་མི་བཟོད། ལུས་ཀུན་ལ་ཟ་འཕྲུག་རྟ་རྔ་འདྲ་
བ་མང་པོ་འཁྱུག་ནས་འདུག་མི་བཟོད། ཡ་ཆུང་ལ་དྲོད་ཐིག་དབུགས་ལྒང་འདྲ་བ་ཞིག་
འཚང་ནས་འདུག་མི་བཟོད། སྐྱེས་མ་དེ་དག་རྒན་ན་ཆོག གཞོན་ན་ཆོག མཛེས་ན་
ཆོག བཙོག་ན་ཆོག ཁོ་རང་ལ་མཚོན་ན་སྐྱེས་མ་ཐམས་ཅད་ལྷ་མོ་ཡིན། ཀླུ་མོ་ཡིན།
ལྷག་པར་ཚོན་མདངས་ཅན་གྱི་གློག་སྒྲོན་འོག་ཏུ་གདོང་ལ་སྒུག་རྩི་བྱུགས་འདུག་པའི་
སྐྱེས་མ་དེ་དག་མཐོང་ན། ཡོད་ཚད་ཀྱི་ཞལ་ཁྱིམ་ནི་རྗེ་བཙུན་སྒྲོལ་མ། སྐྱེས་གཟུགས་
ནི་ཚིགས་དྲུག་སྨྱུག་མ། མྱོས་བུམ་ནི་དུང་དཀར་ཆ་མ། དུང་སོ་ནི་མུ་ཏིག་བརྒྱུས་
མ། འཛུམ་མདངས་ནི་འབྲི་མོའི་འོ་མ་ཡིན་པས། ཁོ་མོ་ཚེ་མཐོང་བ་ན། སྐབས་རེར་
མཆོང་ལྡིང་ལན་ཞིག་བྱས་ཏེ་ཕར་ལ་རྒྱུག་དགོས་དུས་ཀྱང་ཡོད། འོན་ཀྱང་
། སེར་སྣ་
ཟེར་བའི་གྱད་མི་སྟོབས་པོ་ཆེ་དེས་ཁོ་རང་གི་སེམས་པ་བཙོན་ལ་བཟུང་། ཨམ་ཕྲག་དམ་
དུ་བསྡམས་པ་ན། བཟོད་ཐབས་བྲལ་རུང་བཟོད་བསྲན་མི་བྱེད་ཐབས་མེད་ཡིན་པས།
རང་སེམས་ཀྱི་ཧམ་པ་རྒོད་པོ་བཙན་ཤུགས་ཀྱིས་མར་མནན། ཞེ་སྡང་གིས་མར་མནན་
ཏེ། རང་ཉིད་ཀྱི་ཚད་གཞི་མཐོ་བ་དང་ལས་རིགས་འདི་ལ་བྱང་ཆ་ཡོད་པའི་ཉམས་ཀྱིས་
དཔུང་ཕྲེང་བསྒྲིགས་འདུག་པའི་སྐྱེས་མ་དེ་དག་ལས་གང་རུང་ཞིག་བདམས་ཏེ་ཐོག་
མར་མོའི་གདོང་ལ་ཞིབ་ལྟ་བྱས། དེ་ནས་མདུན་རོལ་ན་ཕྱེད་ཀ་ཕྱི་ལ་མངོན་འདུག་
པའི་མཛེས་ལྗོངས་གཉིས་ལ་ཡང་ནས་ཡང་དུ་རེག ཡང་ནས་ཡང་དུ་འཕུར། དེ་ནས་
བཙན་ཉམས་དང་བཅས་ཕར་འཁོར་ཞེས་བརྗོད་རྗེས་སྐྱེད་པའི་མར་གཤམ་གྱི་མཛེས་
ལྗོངས་དེ་ལ་བྱིལ་བྱིལ་བྱས། བཙིར་གནོན་བྱས། ཐལ་ལྕག་གཞུས། དེ་ནས་མཐང་གོས་
125



གཡུ་དྲུག་དཀར་དཔེ་ཚོགས།
ཡར་བཀྱགས་ཏེ་དཔྱི་མིག་མར་གཤམ་གྱི་ཆགས་དབྱིབས་ལ་ཞིབ་ཏུ་དཔྱད་རྗེས། ཁྱོད་
ཀྱི་བརླའམ་ཅི་ཞིག་བདག་གི་ཚད་གཞིར་སླེབས་མི་འདུག་ཟེར་ནས་ཕར་ལ་མངགས་ཏེ།
སྐྱེས་མ་གཞན་ཞིག་གི་མགོ་མཇུག་ལ་དཔྱད་མགོ་རྩོམ་ངེས་ཡིན། འདི་ལྟར་ཡང་ནས་
ཡང་དུ་བལྟས། ཡང་ནས་ཡང་དུ་རེག ཡང་ནས་ཡང་དུ་དཔྱད་རྗེས། བདག་པོའམ་
བདག་མོ་དེ་ཉིད་བོས་ཏེ ''ཨ་རོག་འབྱོར་ལྡན་པ། ཁྱོད་ཀྱི་མངའ་འོག་ན་མཛེས་མ་གཅིག་
ཀྱང་མི་འདུག”ཅེས་བརྗོད་དེ། ཨུ་ཚུགས་དང་བཙན་ཤུགས་གཉིས་ལ་བརྟེན་ནས་རང་
གི་ལུས་པོ་དེ་ཁང་བའི་ཕྱི་ལ་འདེད་པ་ཡིན། །
འདི་ལྟར་ཇ་ཁང་དང་སྐྲ་ཁང་མང་པོར་འཛུལ་བ་ན། ནམ་གུང་རང་ཁྱིམ་དུ་ལོག་
སྐབས། མིག་ཟུང་དང་ལག་པའི་ཡོང་འབབ་ནི་ཧ་ཅང་ལེགས་མོད། ལུས་ཀྱི་གྲུབ་ཆ་
ཁག་ཅིག་ལ་དཀའ་སྡུག་ཚད་མེད་བཟོས་བྱུང་།
ཁོ་རང་མཚན་མོ་ལམ་ལ་ཆས་སྐབས། སེམས་ན་ངེས་གཏན་ཅན་གྱི་དམིགས་ཡུལ་
ཟློག་དཀའ་བ་ཞིག་ཡོད་མོད། དམིགས་འབེན་དེ་མངོན་དུ་འགྱུར་བར་འབད་པའི་བློ་
སྟོབས་ནི་གཏན་ནས་མེད་པས། ནམ་རྒྱུན་ཧམ་སེམས་དང་བཅས་པར་སོང་ན། སྡུག་
བསྔལ་དང་བཅས་ཚུར་ལོག་བཞིན་ཡོད་པ་མ་གཏོགས། ལག་ལེན་གྱི་བདེ་བ་མཐར་
ཐུག་པ་དེ་གཏན་ནས་མྱོང་མ་ཐུབ། དེ་ནི་ཁོ་རང་ལ་མཚོན་ན་སྤོབས་པ་མེད་པའི་རྐྱེན་
གྱིས་མིན། སྒོར་མོ་མེད་པའི་རྐྱེན་གྱིས་མིན། སྦྱར་དུག་ལ་སྐྲག་པའི་རྐྱེན་གྱིས་མིན། རྒྱུ་
མཚན་ནི། སྐྲ་ཁང་དང་ཇ་ཁང་གི་སྐྱེས་མ་དེ་དག་ལ་ཐུན་མོང་གི་རིན་གོང་ཞིག་ཡོད་དེ།
ལན་གྲངས་གཅིག་ལ་དགའ་བདེའི་དཔལ་ལ་རོལ་དགོས་ན། གླ་ཡོན་ལ་སྒོར་མོ་ཆིག་
བརྒྱ་ཅིས་ཀྱང་སྤྲོད་དགོས། རེད། སྒོར་མོ་ཆིག་བརྒྱ། ཨ་ཁུ་ཐར་ལོ་ལ་མཚོན་ན་སྒོར་མོ་
ནི་ཁོའི་སྲོག་ཡིན། ཁོའི་སྙིང་ཡིན། ཁོའི་ཡོད་ཚད་ཀྱི་ཡོད་ཚད་ཡིན་པས། ཁོས་ཕར་ལ་
སྒོར་མོ་ཆིག་བརྒྱ་སྤྲོད་པ་ལས་ལུས་ནས་རང་ཤ་རྒྱ་མ་བརྒྱ་གཅོད་དགོས་ཀྱང་། དེ་ལ་སེར་
126



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ང
ས
སྣ་ཅི་ཡང་མེད། དེ་ལ་བཟོད་བསྲན་བྱེད་ཐུབ། ཇི་འདྲ་རེད། གནས་ཚུལ་འདི་འདྲའི་
འོག་ཏུ། ཕུགས་ཀྱི་འདུན་མ་མངོན་པར་འགྱུར་སྲིད་དམ།
ཤ་གཅོད་པ་དང་མཚུངས་ན་འདྲ། སྙིང་འབལ་བ་དང་མཚུངས་ཀྱང་རུང་། སྒོར་
མོའི་གྱོང་གུད་རེ་གཉིས་ནི་གཏན་ནས་ལྡོག་ཐབས་མེད། །
མཚན་མོ་དེ་ནི་མི་རྣམས་ལ་ཆ་མཚོན་ན་མཚན་མོ་ཕལ་བ་ཞིག་ཡིན་རུང་། ཨ་ཁུ་
ཐར་ལོ་ལ་མཚོན་ན་བརྗེད་ཐབས་གཏན་ནས་མེད་པའི་མཚན་མོ་ཐུན་མོང་མ་ཡིན་པ་
ཞིག་ཡིན། མཚན་མོ་དེ་ཁོ་རང་གིས་གསོན་ན་བརྗེད་མི་སྲིད། ཤི་ན་བརྗེད་མི་སྲིད། ད་
ལྟའི་སེམས་ཁམས་ལ་གཞིགས་ན་ཚེ་རབས་ཕྱི་མ་ལའང་བརྗེད་མི་སྲིད་པ་འདྲ།
མཚན་མོ་དེ་ནི་དགུན་གྱི་མཚན་མོ་ཞིག་ཡིན་ལ། ཆུ་ཚད་བཅུ་གཅིག་དང་སྐར་མ་
བཅོ་ལྔའི་སྐབས་སུ། ཨ་ཁུ་ཐར་ལོ་གློག་སྒྲོན་དམར་པོ་ཅན་གྱི་སྐྲ་ཁང་ཞིག་ལ་འཛུལ་བ་
ན། གཅིག་ན་ཨ་ཐང་ཆད་དེ་རྐང་བ་གཟེར་བཞིན་ཡོད་པ་དང་། གཉིས་སུ་སློབ་འབྲིང་
གི་སློབ་མ་དང་གཉིས་སུ་མེད་པའི་བུ་མོ་ཆུང་ཆུང་ཞིག་དེ་གར་ཡོད་པས། སྔར་སྲོལ་དོར་
ཏེ་བུ་མོ་དེ་ལ་གཏན་ཡན་སྣ་ཚོགས་འཆད་བཞིན་འབོལ་ཁྲི་སྟེང་ནས་ངལ་གསོ་བྱས་པ་ན།
ཆུ་ཚོད་གཅིག་ནི་ཇི་ལྟར་འདས་པའང་མ་ཤེས། རེད། མཇུག་མཐར། ཁོ་རང་སྔར་སྲོལ་
ལྟར་ཕྱི་ལ་འགྲོ་གྲབས་བྱས་མོད། བདག་མོ་རྒྱགས་པོ་དེས་ཁོ་རང་བཀག་སྟེ་གླ་ཡོན་སྤྲོད་
དགོས་ཟེར། །
ཁོས་སྤྲོད་མི་དགོས་པའི་གནས་ལུགས་བཤད།
བདག་མོས་སྤྲོད་དགོས་པའི་གནས་ལུགས་བཤད། །
ཁོས་ཁོང་ཁྲོ་དང་བཅས་གླ་ཡོན་སྤྲོད་མི་དགོས་པའི་གནས་ལུགས་དེ་ཞིབ་བཤད་
བྱེད་སྐབས། གར་ཡོང་འདིར་ཡོང་མེད་པའི་ཕོ་གསར་འགའ་རྒྱ་སྟག་བཞིན་དུ་མཆོང་སྟེ།
བསམ་དབང་གཟུར་དབང་མེད་པར་ཁོ་རང་ས་ལ་བསྐྱེལ་ཏེ་སྒོར་མོ་ལྔ་བཅུ་བཙན་ཤུགས་
127



གཡུ་དྲུག་དཀར་དཔེ་ཚོགས།
ཀྱིས་ཕྲོགས་རྗེས། གདུག་རྩུབ་དང་བཅས་ཁོ་རང་ཡར་བསླངས་ཏེ་ཕྱི་ལ་གཡུག་པ་མ་ཟད།
ཕོ་གསར་ཞིག་གིས་ཁོ་རང་གི་རྐུབ་ལ་རྡོག་ཐོ་ལན་འགའ་གཞུས་སོང་།
སྒོར་མོ་ལྔ་བཅུ་ནི་ཁོ་རང་གི་སྙིང་གསོན་པོ་ལྔ་བཅུ་ཡིན། །
སྒོར་མོ་ལྔ་བཅུ་ནི་ཁོ་རང་གི་ཚེ་སྲོག་གི་གྲུབ་ཆ་ལྔ་བཅུ་ཡིན།
ཨ་ཁུ་ཐར་ལོས་གྱོང་གུད་ཆེན་པོ་དེ་ཁུར་ཐབས་བྲལ་ཏེ། ངུ་རྒྱངས་བྱེད་བཞིན་སྐྲ་
ཁང་ནང་ལ་མཆོང་བ་ན། ཕོ་གསར་དེ་དག་གིས་ཁོ་རང་མྱུར་སྟབས་ཀྱིས་ས་ལ་བསྐྱེལ་ཏེ་
རྐང་འཆག་ལན་འགའ་བྱས་རྗེས། གདུག་རྩུབ་ཀྱིས་ཡར་བསླངས་ཏེ་ཕྱི་ལ་གཡུག
ཁོས་ངུ་རྒྱངས་བྱེད་བཞིན་སླར་མཆོང་བ་ན། ཕོ་གསར་དེ་དག་ལ་ཁོང་ཁྲོ་སྔར་ལས་
ལྷག་པ་ཞིག་ལངས་ཏེ། ཁོ་རང་མྱུར་སྟབས་ཀྱིས་ས་ལ་བསྐྱེལ་ནས་ལུས་ཀྱི་མགོ་མཇུག་
ཀུན་ལ་རྐང་འཆག་ཡིད་ཚིམས་པ་ཞིག་བྱས་རྗེས། སྔར་བྱས་ལྟར་ཕྱི་ལ་གཡུག་པ་མ་ཟད།
ཉན་མི་བཟོད་པའི་སྡིགས་དམོད་སྣ་ཚོགས་བྱས།
དེའི་རྗེས་སུ། ཁོ་རང་སྐྲ་ཁང་ལ་ལན་མང་མཆོང་བ་ན། རང་གི་ལུས་ཀྱི་ཟུག་གཟེར་
ནི་ཇེ་ཆེ་ནས་ཇེ་ཆེར་ཕྱིན་པ་དང་། ཕོ་གསར་རྣམས་ཀྱི་གདུག་རྩུབ་ཀྱང་ཇེ་ཆེ་ནས་ཇེ་
ཆེར་སོང་། སྐབས་ཤིག་ལ། ཁོས་རང་གི་སྙིང་དང་འདྲ་བའི་སྒོར་མོར་ག་འདྲ་གཅེས་
རུང་། ཤ་ལན་སྤྲོད་པ་དང་སྒོར་མོ་འཕྲོག་པའི་དཔའ་སེམས་དང་བློ་སྤོབས་གཏན་ནས་
མེད་པས། སྐྱོ་གདུང་དང་བཅས་རང་གི་ལུས་པོ་མདུན་ལ་དེད་དེ་ཁྱིམ་ལ་ལོག
ལུས་ལ་ཟུག་གཟེར་ཧ་ཅང་ཆེ། ཧ་ཅང་ཆེ། ལུས་ལ་ཟུག་གཟེར་ག་འདྲ་ཆེ་རུང་
ཁོས་ཨམ་གཙིགས་བསྡམས་ནས་བཟོད་བསྲན་བྱས་ཆོག འོན་ཀྱང༌། སྒོར་མོ་དེ་ཙམ་
ཕྲོགས་པ་ན། ཁོའི་སེམས་ཀྱི་སྡུག་བསྔལ་དེ་ནི་ཇི་ལྟར་བསྲན་རུང་བཟོད་ཐབས་མེད་
པས། གཟའ་འཁོར་གཅིག་གི་རིང་ལ། ཉིན་མོ་གཞུང་ལས་ཁང་ལ་མ་སོང་བར་མལ་དུ་
མནལ། མཚན་མོ་ཇ་ཁང་དང་སྐྲ་ཁང་ལ་མ་སོང་བར་མལ་དུ་མནལ།
128



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
སྒྲ
བདག་
དུས་ཡུན་དེ་ལ། ཁོ་རང་གི་ལུས་པོ་རིད་སོང་།
དུས་ཡུན་དེ་ལ། ཁོ་རང་གི་དཔྲལ་ངོས་རྒས་སོང་། །
འོན་ཀྱང་། རེད། ཨ་ཁུ་ཐར་ལོ་གླེང་ན་འོན་ཀྱང་མང་པོ་ཞིག་བརྗོད་དགོས།
ཁོ་རང་གི་ཧམ་སེམས་རྒོད་པོ་དེ་ཆག་སྒོ་ལ་སྟོང་འཇིགས་མེད། གྱོང་གུད་ལ་ཉམས་
སྣང་མེད་པས། ལུས་ཀྱི་ཟུག་གཟེར་ཡོངས་སུ་འཇགས་པ་ན། ཧམ་སེམས་དང་སྲེད་པ་
འཛད་མཐའ་མེད་པ་དེས་ལུས་པོ་མལ་ཁང་གི་ཕྱི་ལ་དེད་པས། ཁོ་རང་འགྲོ་དགོས་བྱུང་།
རང་ཉིད་སོང་མ་མྱོང་བའི་སྐྲ་ཁང་སོ་སོ་ལ་འགྲོ་དགོས། འཛུལ་མ་མྱོང་བའི་ཇ་ཁང་
ཐམས་ཅད་ལ་འཛུལ་དགོས། ད་དུང་། རི་རབ་བཞིན་ཐད་ལ་འབུར་བའི་མཛེས་ལྗོངས་
ལ་འཕུར་འཕུར་བྱ་དགོས། ཀ་བ་བཞིན་ཐུར་ལ་ཟུག་པའི་མཛེས་ལྗོངས་ལ་བྱིལ་བྱིལ་བྱ་
དགོས། ད་དུང་གདོད་མའི་ནགས་ཚལ་ནས་ཅི་ཞིག་འཚོལ་དགོས། འདི་ནི་ཁོ་རང་གི་
ལས་དབང་ཟེར་བ་དེ་ཡིན་པ་འདྲ།
ཟླ་གསུམ་གྱི་རྗེས་སུ། ཨ་ཁུ་ཐར་ལོ་གྲོང་ཁྱེར་འདིའི་སྐྲ་ཁང་སོ་སོ་ལ་འཛུལ། ཇ་
ཁང་ཐམས་ཅད་ལ་སོང་མོད། ཚོང་གཉེར་བ་གཅིག་གིས་ཀྱང་ཁོའི་ལག་ནས་སྒོར་མོ་
བརྒྱ་ལེན་མ་ཐུབ་པ་དང༌། ཁོ་རང་གི་དམིགས་འབེན་དེའང་སྔར་བཞིན་མངོན་འགྱུར་མ་
བྱུང་། །
སྐབས་དེར། ཁོ་རང་སྔར་སོང་ཟིན་པའི་ཁང་མིག་དེ་དག་ལ་འཛུལ་བ་ན། རང་གི་
ཐབས་ཇུས་བཟང་པོ་དེ་ལག་ལེན་བྱེད་མི་ཐུབ་པས། ཁོ་རང་ཁོམ་སོང་། མཚན་མོ་ཁོམ་
ནས་ལས་ཀ་གཅིག་ཀྱང་མི་རྙེད། །
ལུས་སེམས་ཁོམ་པ་དང་བསྟུན་ནས་སུན་སྣང་སྐྱེས།
སུན་སྣང་སྐྱེས་པ་དང་བསྟུན་ནས་རང་གི་མྱོང་ཚོར་མང་པོ་དེ་བརྗོད་བྱ་བྱས་ཏེ་
བསྟན་བཅོས་ཤིག་རྩོམ་གྲབས་བྱས་མོད། ཡིག་རྩལ་ཞན་པས་འཆར་གཞི་དེ་ལག་བསྟར་
129



གཡུ་དྲུག་དཀར་དཔེ་ཚོགས།
བྱེད་ཐབས་མ་བྱུང་། །
ཁོ་རང་སུན་ནས་འདུག་མི་བཟོད།
སུན་སྣང་སྐྱེས་པ་དང་བསྟུན་ནས་མྱུར་སྟབས་ཀྱིས་རྒས་སོང་། །
ཁོ་རང་སུན་སྣང་ཁྲོད་ནས་རྒ་བཞིན་པ་མཐོང་བ་ན། ལས་གྲོགས་སེམས་བཟང་
རྣམས་ཀྱིས་ཁོ་ལ་ཆུང་མ་མཚམས་སྦྱོར་བྱེད་མགོ་བརྩམས།
སྐྱེས་མ་ལ་ལས་ཨ་ཁུ་ཐར་ལོའི་ལོ་རྒྱུས་ཤེས་པ་ན། གན་ལའང་བཏུད་མི་ཕོད།
སྐྱེས་མ་ཁ་ཤས་ཁྱིམ་ནས་ཉིན་འགའ་ཞིག་ལ་བསྡད་རྗེས། ཁོའི་སེར་སྣ་ལ་འཇིགས་
ཏེ་བྲོས་འགྲོ།
མིང་ལ་ཀྲུང་ཧྭ་ཟེར་བའི་སྐྱེས་མ་དེ་ནི་ཡུགས་མོ་ཆུང་ཆུང་ཞིག་ཡིན་ལ། མོའི་ཨ་
མ་ནི་ཨ་ཁུ་ཐར་ལོ་ལས་ལོ་གཅིག་གིས་ཆུང་། མོ་ཨ་ཁུ་ཐར་ལོ་ཚང་ནས་དུས་ཡུན་ངེས་
ཅན་ཞིག་ལ་བསྡད་པ་ན། ཨ་ཁུ་ཐར་ལོས་ཀྱང་སེར་སྣ་ལ་འཐབ་རྩོད་བྱེད་བཞིན་མོར་ལཱ་
བ་འགའ་ཞིག་ཉོས་མོད། ཆུང་མའི་ལོ་ནི་ཇི་ལྟར་ཆུང་ན་ཨ་ཁུ་ཐར་ལོའི་འཆར་སྒོ་ནི་དེ་
ལྟར་རྒོད་པས། གཞན་ལ་བརྗོད་ཐབས་མེད་པའི་མནར་གཅོད་དེ་ཉིད་བཟོད་ཐབས་བྲལ་
ཏེ། ཀྲང་ཧྭ་ནི་མི་འབྲོ་ཐབས་མེད་ཡིན་པས། མོ་གསང་སྟབས་ཀྱིས་ཨ་མའི་གམ་ལ་བྲོས་
སོང་།
ཁོ་རང་ཆུང་མ་འབོད་པར་ཆས།
ཆུང་མའི་ཨ་མ་ཁྲོས་འདུག མོས་མག་པ་བགྲེས་པོ་མཐོང་མ་ཐག་བོང་གསེབ། ཁྱོད་
རང་ཉིན་མཚན་མེད་པར་བཞོན་ན། མོ་འདུག་ཐབས་ཡོད་དམ”ཞེས་བརྗོད། །
ཁོ་རང་ལ་ཁོང་ཁྲོ་གློ་བུར་བ་ཞིག་ལངས་ཏེ་ཁ་རོག མོ་ནི་ངའི་ཆུང་མ་རེད། ང་
རང་མོར་མི་བཞོན་པར་ཁྱོད་ལ་བཞོན་དགོས་སམ”ཞེས་བརྗོད་བཞིན་མདུན་ལ་གོམ་པ་
འགའ་ཤུགས་ཀྱིས་སྤོས་པ་ན། ཨ་མས་ཨག་རྒྱངས་བྱེད་བཞིན་ཁང་མིག་གཞན་ཞིག་ལ་
130.



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
འཛུལ་མ་ཐག་ཁང་སྒོ་ཁྲོག་སེར་བརྒྱབ་སོང་། །
དེའི་རྗེས་སུ། ཀྲུང་ཧྭ་ནི་གྲོང་ཁྱེར་འདི་དང་གཏན་དུ་གྱེས།
དེའི་རྗེས་སུ། ཨ་ཁུ་ཐར་ལོས་སུན་སྣང་གི་དངན་པ་ཡང་ཡང་འཐེན། ཁོས་རྟག་ཏུ་
རེ་སྒུག་བྱེད་བཞིན་པ་ནི་སྤོས་ཆུའི་དྲི་ངད་ལྡང་བའི་འཛུམ་མདངས་ཤིག་ཡིན།
སུན་སྣང་ཁྲོད་ནས་སུན་སྣང་གི་དུས་རིམ་ཞིག་ཕར་བསྐྱལ་བ་ན། ཁོ་རང་གིས་
སེམས་པ་གཡེང་ཐབས་གསར་བ་ཞིག་རྙེད་བྱུང་བས། མིག་ལ་གཟི་མདངས་ཤིག་བྱུང་།
ལུས་ལ་གཞོན་རྟགས་ཤིག་འཕོས། ལམ་ལ་འགྲོ་སྐབས། ལྷམ་མཐིལ་ས་ལ་འཕྲད་པའི་
ཐིག་སྒྲ་དེ་གསལ་ཞིང་དོ་མི་མཉམ་པ་ཞིག་ཏུ་གྱུར། །
ཁོ་རང་གསོས་ཡོད་པའི་ལས་ཁུངས་དེ་ནི་གྲངས་ཉུང་མི་རིགས་ཀྱི་ལས་ཁུངས་ཤིག་
ཡིན། ལས་ཁུངས་དེའི་མར་གཤམ་ན་བཞི་མདོ་ཆེན་པོ་ཞིག་ཡོད་པ་དང་། བཞི་མདོའི་
ཕ་རོལ་ནི་སྐྱེས་མ་ལས་སྐྱེས་པ་ཧ་ཅང་ཉུང་། ཧ་ཅང་ཉུང་བའི་སྒེར་གཉེར་བཟོ་གྲྭ་ཞིག་
ཡིན། མཚན་མོ། སྐྱེས་མ་སྐོར་ཞིག་བཟོ་གྲྭར་སླེབས་ཏེ་ལས་ཀར་ཞུགས་ན། སྐྱེས་མ་
སྐོར་ཞིག་ལས་གནས་དང་བྲལ་ཏེ་ཁྱིམ་ལ་ལོག་བཞིན་ཡོད་པས། བཟོ་གྲྭ་དེ་ལ་འགྲོ་
མཁན་དང་དེ་ལས་འོང་མཁན་ནི་རྒྱུན་མི་ཆད། །
མཚན་མོ་རེ་རེར། ཨ་ཁུ་ཐར་ལོ་གཞུང་ལམ་གྱི་གྲུ་ཟུར་དེ་གར་དལ་ཅག་གེར།
འཛུམ་གྱི་ལེར་ལངས་ཏེ་སྐྱེས་མའི་ལུས་ཀྱི་ལྟད་མོར་གཡེང་བ་ན། ལུས་ལ་བདེ་སྣང་ཟད་
མི་ཤེས་པ་ཞིག་སྐྱེས་ཡོང༌། ཁོས་མིག་སྔའི་བར་དུ་འགྲོ་གྲོན་གཏོང་མི་དགོས་པའི་ལྟད་
མོར་ལྟ་ལུགས་འདི་འདྲ་ཡོད་པ་གཏན་ནས་མི་ཤེས། གལ་སྲིད་སྔ་མོ་ནས་ཤེས་ཡོད་ན།
སྒོར་མོ་ལྔ་བཅུའི་གྱོང་གུད་དེ་འབྱུང་མི་སྲིད། ཨ་ཨ། སྒོར་མོ་ལྔ་བཅུ། དེ་ནི་སྒོར་མོ་རེད་
ཡ། སྒོར་མོ་ལྔ་བཅུའི་ཆག་སྒོ་དེ་ཡིད་ལ་འཕོས་ན། མིག་ལམ་གྱི་མཛེས་ལྗོངས་དེ་ཡལ་
འགྲོ། སེམས་ཁོང་གི་སྤྲོ་སྣང་དེ་བོར་འགྲོ་མོད། སྐྱེས་མ་ལྕགས་རྟར་བཞོན་མཁན་ཞིག་
131



གཡུ་དྲུག་དཀར་དཔེ་ཚོགས།
མཐོང་ལམ་ལ་སླེབས་པ་ན། སྲེད་པས་སེར་སྣ་བཅོམ་སྟེ་སེམས་ཁོང་གི་ཟུག་གཟེར་དེ་
སྐད་ཅིག་ཉིད་ལ་ཡལ་འགྲོ།
བཞི་མདོ་དེ་ན་འབར་འབུར་ཅན་གྱི་གཞུང་ལམ་ཁག་ཅིག་ཡོད་ལ། ལྕགས་རྟར་
བཞོན་པའི་སྐྱེས་མ་རྣམས་དེ་གར་སླེབས་པ་ན། ལྕགས་རྟ་ལྡིང་ཙམ་ལྡིང་ཙམ་བྱེད་པ་
དང་། ལྕགས་རྟ་ལྡིང་ཙམ་ལྡིང་ཙམ་བྱས་པ་དང་བསྟུན་ནས། དེ་དག་གི་མདུན་རོལ་
གྱི་མཛེས་ལྗོངས་དེ་གཉིས་ལྡེམ་ཙམ་ལྡེམ་བྱེད་པ་དང་། མཛེས་ལྗོངས་དེ་གཉིས་ལྡེམ་
ཙམ་ལྡེམ་བྱས་པ་དང་བསྟུན་ནས། ཁོ་རང་གི་སྙིང་གསོན་པོ་དེའང་ལྡིང་ཙམ་ལྡིང་ཙམ་
བྱེད། ཧམ་པ་ལང་ཤོར་དེ་ལྡིང་ཙམ་ལྡིང་ཙམ་བྱེད། ལུས་ཀྱི་མགོ་མཇུག་ཀུན་ནས་བདེ་
སྣང་བཤད་དཀའ་བ་ཞིག་ལྡིང་ཙམ་ལྡིང་ཙམ་བྱེད། ལྷག་པར་སྔར་གྱི་ཉམས་མྱོང་གཞིར་
བཟུང་སྟེ་མཛེས་ལྗོངས་ཀྱི་བོངས་ཚད། མཛེས་ལྗོངས་ཀྱི་ས་སྙི། མཛེས་ལྗོངས་ཀྱི་རྣམ་
པ་བཅས་ལ་དཔྱད་པ་ན། ཡིན་ལུགས་ཀྱི་བསྡོམས་ཚིག་རེ་རེ་འགོད་ཐུབ་པས། རང་རློམ་
སྔ་ན་མེད་པ་ཞིག་སྐྱེས་ཏེ། སྐབས་རེར་རང་གི་བརླ་ཐོག་ལ་ཐལ་ལྕག་ལན་འགའ་གཞུ་
དགོས་དུས་ཀྱང་ཡོད། །
མཚན་མོ་དེར། ཆར་བ་འབབ་ཀྱིན་གདའ།
ཆར་བ་འབབ་སྐབས། སྐྱེས་མ་ཕལ་མོ་ཆེས་ཆུ་ལྭ་གྱོན་འདུག་པས། སྐྱེས་མ་ཙམ་
ལས་སྐྱེས་མའི་ལུས་ཀྱི་ལྟད་མོ་དེ་ཧ་ཅང་མཐོང་དཀའ། འོན་ཀྱང་། གཞུང་ལམ་གྱི་གྲུ་
ཟུར་དེ་ལ་ལན་ཞིག་མ་སོང་ན་། མཚན་མོ་གཉིད་མི་ཁུག ཉིན་མོ་སེམས་མི་སྐྱིད།
ཁོ་རང་སྤྱང་མོ་གཟན་ལ་འདུར་བཞིན། དོགས་ཟོན་དང་བཅས། རེ་ལྟོས་དང་
བཅས་ཕར་སོང་བ་ན། ལྟད་མོ་གསར་བ་ཞིག་མ་མཐོང་མོད། སྣང་ཚུལ་གསར་བ་ཞིག་
བྱུང་འདུག་པས། དགའ་བ་ལ་ཨང་།
ཁོ་རང་ནམ་རྒྱུན་ཀྲོང་ངེར་ལངས་ནས་ལྟད་མོར་ལྟ་ས་དེ་ན་སྐྱེས་མ་ཞིག་ལངས་
132



CK
རྒྱུ
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། བ
འདུག་ལ། གློག་སྒྲོན་འོག་ཏུ། མོའི་ལུས་ཀུན་གསལ་ལེར་མཐོང་ཡོང་། མོས་རྐང་པ་ས་
ལ་རྡེབ་བཞིན་གཡས་ལྟ་གཡོན་ལྟ་བྱེད་བཞིན་ཡོད་པ་དེ་ལ་གཞིགས་ན། མི་ཞིག་ལ་སྒུག་
བཞིན་ཡོད་པའི་ཚོར་བ་སྟེར། །
ཨ་ཁུ་ཐར་ལོ་ལ་བྲེལ་འཚུབ་གློ་བུར་བ་ཞིག་སྐྱེས་བྱུང་། །
ཁོ་རང་དོགས་ཟོན་དང་བཅས། དགའ་སྤྲོ་དང་བཅས། རེ་ལྟོས་དང་བཅས་ཕར་
སོང་།
མོ་ནི་ལོ་ན་ཧ་ཅང་གཞོན། ཧ་ཅང་གཞོན་པའི་རྒྱ་རིགས་གཞོན་ནུ་མ་ཞིག་རེད།
ལུས་ལ་ཞིང་སྡེའི་གྱོན་གོས་ངན་ངོན་ཞིག་གྱོན་འདུག་རུང་། གཟུགས་གཞི་ནི་ཕྲ། སྐྲ་ལོ་
ནི་རིང་། སྒེག་ཉམས་ཀྱིས་ཕྱུག ཨ་ཁུ་ཐར་ལོས་ཚུལ་དེ་མཐོང་བ་ན། ཀི་རྒྱངས་གློ་བུར་
བ་ཞིག་བྱེད་འདོད་བྱུང་མོད། མགྲིན་པ་ལ་ཅི་ཞིག་ཁེགས་འདུག
ཨ་ཁུ་ཐར་ལོ་གམ་ལ་སླེབས་པ་ན། ན་ཆུང་མ་དེའི་ལུས་ཀྱི་མགོ་མཇུག་ཀུན་ལ་ཉམ་
ཆུང་བ། དོགས་མི་བདེ་བ། འདུག་མི་ཕོད་པའི་ཉམས་ཤིག་མངོན་བྱུང་། །
བུ་མོ། རོགས་རམ་འདྲ་བྱ་དགོས་སམ།
མོས་མགོ་བོ་འགྱོགས་མི་ཕོད། །
“རོགས་རམ་འདྲ་བྱ་དགོས་སམ།
“ཇོ་ཇོ་ལགས། འདི་གར་ཁང་གླ་སྤྲོད་མི་དགོས་པའི་མགྲོན་ཁང་ཡོད་དམ།”སྐབས་
ཤིག་ལ། མོས་ངག་དམའ་མོས་དེ་ལྟར་དྲིས།།
ཨ་ཁུ་ཐར་ལོས་ཅི་ཞིག་བཤད་དགོས་པའང་མི་ཤེས།
དལ་ཅག་གེར་ཡུད་ཙམ་ལ་ལངས་པ་ན། མོ་གློ་བུར་དུ་ངུས་བྱུང་། ངུ་ཞོར་དུ་རང་
ཉིད་ཞིང་སྡེ་གང་གི་ཡིན་པ་དེ་བཤད། ངུ་ཞོར་དུ་རང་གི་སྒོར་མོ་ཁྲམ་པས་གཡོ་ལེན་ཇི་
ལྟར་བྱས་པ་དེ་བཤད།
133



གཡུ་དྲུག་དཀར་དཔེ་ཚོགས།
ཨ་ཁུ་ཐར་ལོའི་སེམས་ལ་རང་ཉིད་ཀྱི་ཆག་སྒོ་དེ་འཕོས་བྱུང་།
''མ་ངུ་། མ་ངུ་། དོ་དགོང་ངེད་ཚང་ནས་བསྡད་ཆོག”
མོ་ཧ་ལས་སོང་།
ཁོ་གཉིས་ཁྱིམ་ལ་སོན་རྗེས། ཨ་ཁུ་ཐར་ལོས་ན་ཆུང་མ་དེའི་ལྷ་མོ་དང་གཉིས་སུ་
མེད་པའི་བཞིན་རས་མཐོང་བ་ན། རང་གི་ཆག་སྒོ་དེ་བརྗེད་སོང་། སྔར་གྱི་སྙིང་རྗེ་དེ་
བོར་སོང་། ཧམ་སྲེད་སྟོབས་པོ་ཆེ་དེ་རྔམ་ཤུགས་དང་བཅས་སེམས་སུ་འཕོས་ཏེ། སྙིང་
དབུས་སམ་གང་ཞིག་ནས་མེ་ལྕེ་བཞིན་དུ་གྱེན་ལ་འབར་བ་དང་ཤྭ་འོད་བཞིན་དུ་ཐུར་ལ་
བརྡོལ་བས། གདོང་ཀུན་ཚ་ལམ་ལམ་བྱས། འཆར་སྒོ་གློག་འཁྱུག་འཁྱུག་བྱས།
ཁོས་ཤིང་སྒམ་སེར་པོ་དེ་ལས་ཀ་ར་ལེན་བསམས་མོད། ཀ་ར་དེ་ནི་རང་གི་སྒོར་མོས་
ཉོས་པ་ཡིན་པས་ལེན་མི་ཕོད།
ཁོས་ཤིང་སྒམ་དམར་པོ་དེ་ལས་ཨ་རག་ལེན་བསམས་མོད། དེའང་རང་གི་སྒོར་མོས་
ཉོས་པ་ཡིན་པས་ལེན་མི་ཕོད།
ཨ་ཁུ་ཐར་ལོས་གཞོན་ནུ་མ་ལ་ཆུ་ཁོལ་ཕོར་བ་གང་བླུགས་རྗེས། ཅ་ལག་རྙིང་པའི་
ཚོང་ར་ནས་ཉོས་ཡོང་བའི་VC1)ནང་ལ་འཐབ་འཁྲུག་བརྗོད་བྱ་བྱས་པའི་འོད་སྡེར་ཞིག་
བཞག་པ་ན། མཚོན་མདོག་མེད་པའི་བརྙན་འཕྲིན་ལས་གཟུགས་རིས་ནི་སྐྱ་ཡོམ་ཡོམ།
འདར་སུག་སུག་བྱེད་བཞིན་ཤར་བྱུང༌། ཡུད་ཙམ་གྱི་རྗེས་སུ་འདི་ལ་སྙིང་བོ་མི་འདུག་
ཟེར་ནས་བརྩེ་དུང་བརྗོད་བྱ་བྱས་པའི་འོད་སྡེར་ཞིགV(1)ནང་ལ་བཞག ཡུད་ཙམ་
གྱི་རྗེས་སུ་དེ་ཉིད་འོད་སྡེར་འཆལ་པོ་ཞིག་ལ་བརྗེས་ཏེ་མོའི་རྣམ་འགྱུར་ལ་བརྟགས་པ་
ན། མོས་མགོ་བོ་སྨད་དེ་ཁ་རོག་གེར་བསྡད། དེ་ནས་ཁོ་རང་ནི་མོའི་གམ་དུ་བསྡད་དེ་སྐྲ་
ལོ་བརླན་འདུག་ཟེར་བཞིན་མོའི་མགོ་ལ་བྱིལ་བྱིལ་བྱས་པ་ན། མོ་ཁ་རོག་གེར་འདུག་
པ་ལས་ཅི་ཡང་མི་བཤད། དེ་ནས་ལག་པ་འཁྱག་འདུག་ཟེར་ནས་ལག་མགོར་འཇུས་པ་
134



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ཨ་
ན། མོ་སྔར་བཞིན་ཁ་རོག་གེར་བསྡད་པས། ཅི་དྲན་འདི་དྲན་མེད་པར་ཤིང་སྒམ་སེར་པོ་
ལས་ཀ་ར་བླངས་ཏེ་མོའི་མདུན་ལ་བཞག །
མཚན་མོ་དེར། ཁོ་རང་དག་པའི་ཞིང་ལ་ཡང་ནས་ཡང་དུ་སོང་། ཡང་ནས་ཡང་དུ་
སོང་བས། ཐེངས་ག་ཙམ་ལ་སོང་བ་ཁོ་རང་གིས་ཀྱང་མི་ཤེས།
ཕྱི་ཉིན་གྱི་མཚན་མོར། མོ་ནི་མོས་བཤད་པ་ལྟར་སླེབས་བྱུང་ལ། ལས་ཀ་ཞིག་ཀྱང་
རྙེད་བྱུང་བར་བཤད། མོས་ཨ་རག་དམ་བུ་གཉིས་དང་ཟས་རིགས་སྣ་འགའ་ཉོས་འདུག
དེ་ནི་ཁོ་རང་ལ་བཀའ་དྲིན་ཞུ་རྟེན་ཡིན་ཟེར།
ཁོ་གཉིས་དགའ་སྤྲོ་དང་བཅས་ཟས་དང་ཆང་ལ་རོལ།
ཁོ་གཉིས་དགའ་སྤྲོ་དང་བཅས་རྩེད་མོ་སྣ་ཚོགས་ལ་རོལ།
དེའི་རྗེས་སུ། ཅི་ཞིག་བྱས་པ་ཁོ་རང་གིས་ཀྱང་མི་ཤེས།
ཨ་ཁུ་ཐར་ལོ་ཁ་པར་གྱིས་དཀྲོག་བྱུང་། གཉིད་ལས་སད་དུས་ཕྱི་ཉིན་གྱི་ཆུ་ཚོད་
བཅུ་གཅིག་ལ་སླེབས་འདུག མགོ་བོ་ནི་གཟེར་བྲང་བྲེང་བྱེད། གཟེར་བྲང་བྲེང་བྱེད།
སྐབས་ཤིག་ལ། ཁ་པར་སླར་ཡང་སིལ་སིལ་དུ་གྲགས་བྱུང་།
ཁ་པར་གཏོང་མཁན་ནི་ན་ཆུང་མ་དེ་རེད། །
“ཇོ་ཇོ་ལགས། ཁྱེད་ལ་གསོག་དངུལ་འཛིན་བྱང་གཉིས་ཡོད་པ་དང་། གསང་
གྲངས་ནི་ཁྱིམ་གྱི་ཁ་པར་ཨང་གྲངས་དང་ཁྱེད་ཀྱི་སྐྱེས་སྐར་ཡིན་ནམ།”
“ཁྱོད་ཀྱིས་ཇི་ལྟར་ཤེས་པ་ཡིན།” ཨ་ཁུ་ཐར་ལོ་ཧ་ལས་སོང་།
གསོག་དངུལ་འཛིན་བྱང་གཉིས་ཀར་སྒོར་མོ་བདུན་ཁྲི་ལྔ་བརྒྱ་ཞེ་གསུམ་ཡོད་པ་
མིན་ནམ།”
“ཁྱོད་ཀྱིས་ཇི་ལྟར་ཤེས་པ་ཡིན།” ཁོ་རང་གི་སྙིང་རྩེ་ནས་ཟུག་གཟེར་ལྡང་།
མདང་དགོང་ཁྱེད་རང་དུག་གིས་བཟི་རྗེས། ཡོད་ཚད་སྦ་གསང་མེད་པར་བཤད་
135



གཡུ་དྲུག་དཀར་དཔེ་ཚོགས།
བྱུང་།”
ཁོ་རང་གི་དྲན་པ་དང་ཚོར་བ་སྐད་ཅིག་ཉིད་ལ་བོར་སོང་།
“ཇོ་ཇོ་ལགས། ཐུགས་རྒྱལ་མི་བཞེངས་པར་ཞུ། ང་རང་ཁྱེད་ཀྱིས་ཡང་ཡང་མནར་
གཅོད་བྱས་པའི་སྐྱེས་མ་དེ་དག་གི་གླ་ཡོན་ལེན་དུ་ཡོང་བ་ཡིན། ཐོག་མར་ཡོང་དུས།
ཁྱེད་རང་འདི་འདྲའི་འབྱོར་ལྡན་པ་ཞིག་ཡིན་པ་ཤེས་མེད།”
ཨ་ཁུ་ཐར་ལོ་ལྡིག་སྒྲ་དང་བཅས་ས་ལ་འགྱེལ་སོང་། ཁོའི་ལག་གི་ཁ་པར་ཁྲོག་སྒྲ་
དང་བཅས་ས་ལ་ལྷུང་སོང་། །
ཁོས་ངུ་རྒྱངས་ཡང་ཡང་བྱས་མོད། སྒྲ་མི་འདུག
ཁོས་འཕག་ར་ཡང་ཡང་བྱས་མོད། མཛུབ་མོ་ཙམ་ལས་འགུལ་མི་ནུས།
མིག་ལམ་ལ་སྒོར་མོ་འཕོས། སྒོར་མོ་འཕོས། སྒོར་མོ་འཕོས།
རེ་ཞིག་གི་རྗེས་སུ། མིག་ལམ་ལ་འོད་ཟེར་སྔོན་པོ་ཞིག་འཁྱུག་པ་དང་མཉམ་དུ་མུན་
རུབ་སོང་། མུན་པ་སྟུག་ནས་སྡུག་ཏུ་ཕྱིན། སྡུག་ནས་སྟུག་ཏུ་ཕྱིན། མུན་པའི་ཁྲོད་དུ།
ཁོ་རང་རླུང་གིས་སྤུར་ཏེ་རྒྱང་རིང་ནས་རྒྱང་རིང་། རྒྱང་རིང་ནས་རྒྱང་རིང་ཞིག་ལ་ཁུར་
བཞིན་ཡོད་པའི་ཚོར་སྣང་བྱུང་།
ཉིན་གསུམ་གྱི་རྗེས་སུ། ལས་གྲོགས་ཀྱིས་ཨ་ཁུ་ཐར་ལོ་ཞིང་གཞན་དུ་གཤེགས་པ་
ཤེས་སོང་། དེ་དུས། ཨ་ཁུ་ཐར་ལོའི་བེམ་པོ་ནི་རུལ་འདུག རུལ་འདུག རུལ་ཏེ་ཁང་
མིག་གི་གཞི་ཁྱོན་ཐམས་ཅད་དྲི་ངན་གྱིས་བཟུང་འདུག
2003ལོའི་ཟླ4པའི་ཚེས26ཉིན་བྲིས།
136



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ༡་པ་ ནི
ཨ་ཁུ་ཁྱི་སྐྱག་རྟ་ལ་དགའ།
སྦག་སྦག་འཁོར་ལོ་དང་རླངས་འཁོར་སོགས་འཕྲུལ་འཁོར་མང་པོ་ཚོང་ར་བརྒྱུད་
དེ་དམངས་ཁྲོད་ལ་དར་ཅིང་མི་སྒེར་ལ་དབང་བ་ན། ཡུལ་ཁམས་འདིའི་འབྲོག་པ་སྐོར་
དང་རིམ་པ་ཞིག་གིས་རྟ་ཟེར་བ་ཕལ་ཆེར་བརྗེད་འགྲོ་བ་འདྲ་བའི་ཚུལ་ལ་བསླེབས་མོད།
ཨ་ཁུ་ཁྱི་སྐྱག་གིས་རྟ་ནི་བརྗེད་མི་སྲིད། གཏན་ནས་བརྗེད་མི་སྲིད།
ཨ་ཁུ་ཁྱི་སྐྱག་རྟ་ལ་དགའ།
ཨ་ཁུ་ཁྱི་སྐྱག་ཧ་ཅང་ཆུང་བའི་དུས་ནས་རྟ་ལ་དགའ།
ཨ་ཁུ་ཁྱི་སྐྱག་རྟ་ལ་ཧ་ཅང་དགའ་བས། ཡུལ་མི་རྣམས་ཀྱིས་ཁོ་ལ་ཁྱི་སྐྱག་རྟ་དགའ་
ཞེས་འབོད་བཞིན་ཡོད། །
ཨ་ཁུ་ཁྱི་སྐྱག་མི་ཡུལ་ལ་བསླེབས་སྐབས། ཁོ་ཚང་གི་སྦྲ་ནག་ཧྲུལ་པོ་དེ་འབྲོག་
དགོན་གྱི་ཐང་སྟོང་ཞིག་ལ་འབྱར་འདུག་པས། ཁོ་ཚང་ནི་རོང་འབྲོག་གཉིས་ལས་འབྲོག་
137



གཡུ་དྲུག་དཀར་དཔེ་ཚོགས།
པ་ཡིན་དགོས་མོད། སྦྲ་ནག་རལ་པོ་དེ་ཡི་ཉེ་འཁོར་དུ་ནོར་ལྷས་མེད། ལུག་ལྷས་མེད།
རྟ་ར་ནི་དེ་བས་ཀྱང་མེད། ཁོ་ཚང་གི་སྒོ་ཕྱུགས་ཡོད་ཚད་ནི་ར་མ་འགའ་དང་ར་ཕོ་
གཅིག་པུ་དེ་ཡིན། དུད་འགྲོ་དེ་དག་གིས་སུག་བཞི་ལ་བརྟེན་ནས་ཕྱུགས་ལྷས་མིང་དོན་
མཚུངས་པ་ཞིག་གི་འཆག་ཤུལ་ཐེབས་མ་ཐུབ་པ་ན། ཨ་ཁུ་ཁྱི་སྐྱག་ཚང་ནི་ནམ་ཡང་
འབྲོག་ཁྱིམ་ལྷས་མེད་ཅིག་ཡིན་དགོས་བྱུང་། །
དེ་དུས། ཨ་ཁུ་ཁྱི་སྐྱག་ཚང་ནི་ཧ་ཅང་དབུལ་རུང་སེམས་ཁོང་ནི་ཧ་ཅང་ཕྱུག མེས་
པོ་བཀའ་དྲིན་ཅན་གྱིས་བཞག་པའི་བྱས་རྗེས་དང་ཁོང་གིས་ཡང་ཡང་བླངས་པའི《ཇག་
གླུ་ཆུ་བོ་དལ་འབབ》གཉིས་ལ་བརྟེན་ནས། མི་སེམས་ན་རྟ་ཁྱུ་མང་པོ་ཕྱྭ་གཡང་དང་
བཅས་འཕེལ་བཞིན་ཡོད་པས། ཁྱིམ་མི་ཀུན་གྱི་སེམས་ཁོང་ལ་སྟོབས་འབྱོར་དང་མངའ་
ཐང་རྒྱས་འདུག
ཁོ་ཚང་ལ་ཁོ་ཚང་གཅིག་པུར་དབང་བའི་ངག་རྒྱུན་ཞིག་མཆིས་ལ། ཁོ་ཚང་གི་མི་
སེམས་ཀྱི་འབྱོར་བ་དེ་ནི་ཁོ་ཚང་གི་ངག་རྒྱུན་དེ་ལས་བྱུང་བ་ཡིན། ངག་རྒྱུན་ལྟར་ན།
ཁོ་ཚང་གི་མེས་པོ་ཞིག་གི་མིང་ལ་རྟ་མགྲིན་མགོན་པོ་ཟེར་ཞིང་། མེས་པོ་དེ་ལ་དཔའ་
རྩལ་འཛོམ། སྤྱང་གྲུང་ལྡན། སྐད་ངག་བདེ། གཏམ་ལ་མཁས། མདོར་ན་ཁོ་ནི་ཕོ་རབ་
ཀུན་འཛོམ་ཞིག་ཡིན། མེས་པོ་དེའི་མེས་པོའི་དུས་སུ། ཁོ་ཚང་ནི་འབྲོག་དགོན་ན་
གནས་པའི་འབྲོག་པ་ཡིན་རུང་། སྦྲ་སྒོ་ན་འབྲོག་ཁྱི་ཞིག་ལས་སྲོག་ལྡན་གཞན་པ་གཅིག་
ཀྱང་མེད། མེས་པོ་དེས་དཔའ་རྩལ་དང་བློ་ཇུས་གཉིས་ལ་བརྟེན་ནས། ཡུལ་གྲུ་གཞན་གྱི་
རྟ་ཁྱུ་རྣམས་རང་ཟོག་ལྷས་ལ་སྐྱེལ་བ་ལྟར་དེད་ཡོང་བ་ན། རིམ་གྱིས་ཁོ་ཚང་ལ་འབྱོར་བ་
ལྡན་སོང་། ཁོ་ཚང་གི་སྙན་གྲགས་རྒྱས་སོང་།
ཐེངས་ཤིག་ལ། ཁོ་ཚང་གི་མེས་པོ་བཀའ་དྲིན་ཅན་དེ་བྱང་གི་ཡུལ་གྲུ་ཆེན་པོ་
ཞིག་ལ་ཕེབས། ཡུལ་གྲུ་དེའི་སྤང་གཤོང་ཞིག་ནས། ཁོས་འདོ་རིག་རྟ་ཕོའི་ཁྱུ་སྣེ་བཅད་
138



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས་ ་
དེ་གློག་འཁྱུག་པ་ལྟར་ཡོང་། སྐད་འགྲགས་ཀྱི་ཀི་རྒྱངས་ཁྲོད་དུ། རྟ་མང་གི་རྨིག་པས་
འཛིན་མ་རྔ་བོ་ལྟར་བརྡུངས་ཏེ་མདུན་ལ་བང་གིས་མཆོངས། འཇིགས་ཡེར་བའི་ཀི་
རྒྱངས་ཁྲོད་དུ། རྟ་མང་གིས་རྔོག་མ་གཡོ་བཞིན་མདུན་ལ་བང་གིས་མཆོངས། ཉག་ཆེན་
ཞིག་རྒྱབ་ལ་བསྐྱུར། ཆུ་ཆེན་ཞིག་འཕྲེད་ཀྱིས་བཅད། བྱང་གི་དུག་ཐང་རིང་མོ་ཟེར་
བའི་ཐང་ཆེན་གཡེར་མོ་དེ་ལ་བསླེབས་པ་ན། མེས་པོས་རང་ཡུལ་ཕྱོགས་ཀྱི་རི་ཉག་དེ་
དམིགས་ནས་རྟ་ཁྱུ་མདུན་ལ་ཡུན་གྱིས་དེད། སྐབས་དེར། ཁོས་ལུས་སྟོབས་གསོ་བཞིན་
ར་མདའ་རྗེས་གཅོད་རྣམས་ཨེ་འོང་ལ་བསྒུགས་ནས་བསྡད། གལ་སྲིད་ཨ་ཐང་ཆད་
འདུག་སྐབས་དཔའ་རྩལ་དང་དཔུང་བ་འགྲན་དགོས་ན། ཇག་པ་རྟ་འདེད་ཕམ་པ་དང་
ར་མདའ་རྗེས་གཅོད་རྒྱལ་བ་ལས་ཅི་ཡང་མེད།
ཁོས་རྟ་ཁྱུ་ཡུན་གྱིས་མདུན་ལ་དེད།
ར་མདའ་རྗེས་གཅོད་བསླེབས་བྱུང་། ཕོ་རྒོད་བཅུ་གཅིག་རྒྱ་སྟག་མཆོང་བ་ནང་
བཞིན་བསླེབས་བྱུང་། ཁོ་ཚོའི་རྟ་རྒྱབ་ན་སྒྲ་མེད། མི་ལུས་ན་གོས་མེད། །
སྐྱ་མི་དེ་རྣམས་དམར་ཐེར་ཐེར་དུ་མཆོངས་ཡོང་བ་མཐོང་འཕྲལ། མེས་པོ་བཀའ་
དྲིན་ཅན་གྱིས་བྲོས་པས་ཐར་ལམ་མེད་པ་དང་འགྲན་ན་དོ་ཡ་མི་ཡོང་བ་ཤེས་ཏེ། ཅི་
བསམ་འདི་བསམ་མེད་པར་རྟ་ལ་ཡོབ་རྡེབ་བྱེད་སྐབས། རང་ཉིད་ཀྱི་གླུ་སྐད་ལ་གནམ་
འོག་ཏུ་འགྲན་ཟླ་མེད་པ་དེ་དྲན་པས། ངག་གི་སྒོ་མོ་ཡངས་པོར་ཕྱེ་སྟེ་ཇག་པའི་བདེ་སྡུག་
གླུ་རུ་ལེན་བཞིན་དལ་བུར་མདུན་ལ་སོང་། འཇིགས་སྔངས་མེད་པར་མདུན་ལ་སོང་།
ཕྱིར་བལྟས་མེད་པར་མདུན་ལ་སོང་བ་ན། 《ཇག་གླུ་ཆུ་བོ་དལ་འབབ》ཟེར་བ་མེད་པ་
ནས་ཡོད་པར་གྱུར།
ཁོ་རི་ཉག་དེ་ཡི་ཚུ་རོལ་ལ་སོན་སྐབས། རང་རློམ་ཆེན་པོ་དང་བཅས་རྒྱབ་ཕྱོགས་
ལ་ལྟ་ཙམ་བྱས་པ་ན། ར་མདའ་རྗེས་གཅོད་གཅིག་ཀྱང་མ་མཐོང་བས། དགའ་སྤྲོས་ཀི་
139



གཡུ་དྲུག་དཀར་དཔེ་ཚོགས།
རྒྱངས་བྱེད་བཞིན་རྟ་རྣམས་གློག་འཁྱུག་པ་ལྟར་རང་ཡུལ་ལ་དེད།
དེའི་རྗེས་སུ། ཁོ་ཇག་ལ་ཡང་ནས་ཡང་དུ་ཆས། ར་མདའ་རྗེས་གཅོད་བསླེབས་
སྐབས། ཇག་གླུ་དབྱངས་སུ་གྱེར་པ་ན། དཔའ་རྩལ་དཔུང་བ་གཏུག་མཁན་གཅིག་ཀྱང་
མ་བྱུང་ལ། 《ཇག་གླུ་ཆུ་བོ་དལ་འབབ》ཟེར་བ་དེའང་ཆ་མི་ཚང་བ་ནས་ཆ་ཚང་བ་དང་
ཡིད་དབང་ཀུན་ནས་འཕྲོག་པ་ཞིག་ཏུ་གྱུར། །
མེས་པོ་བཀའ་དྲིན་ཅན་དེ་ནམ་ཞིག་ཚེ་འཇིག་རྟེན་ཕྱི་མར་ཆས་རྗེས། མི་རབས་
རྗེས་མ་རྣམས་ལ་ཇག་ཕར་འགྲོ་བྱེད་པའི་སྤོབས་པ་མེད་པར་མ་ཟད། དགྲ་ཚུར་འོང་གིས་
རང་རྟ་དེད་ན་ར་མདའ་འགྲོ་མཁན་ཡང་མེད་པས། ལ་ལོ་ཇག་པས་ཁུགས་གཅོད་ཐེངས་
མང་ལ་བྱས་ནས་དེད་དེ། རིམ་གྱིས་རྟ་ཁྱུ་ནི་སྨོས་ཅི་དགོས། ཐ་ན་རྟ་རོ་ཙམ་ཡང་མེད་
པར་གྱུར། །
ཨ་ཁུ་ཁྱི་སྐྱག་གི་ཨ་ཕའང་རྟ་ལ་དགའ།
ཨ་ཁུ་ཁྱི་སྐྱག་གི་ཨ་ཕའང་ཆུང་བའི་དུས་ནས་རྟ་ལ་ཧ་ཅང་དགའ།
ཡུལ་མི་ཀུན་གྱི་མཐོང་སྣང་ལ། ཨ་ཁུ་ཁྱི་སྐྱག་གི་ཨ་ཕ་ནམ་ཡང་ར་རྫི་ཡིན་མོད།
དོན་དམ་དུ། ཁོའི་ལུས་ནི་ར་རྫི་ཡིན་རུང་། སེམས་ཀྱིས་རྟ་ཡི་ཁྱུ་ཆེན་རི་ལ་འདེད་ཅིང་
རི་ནས་འཚོས་ཏེ་ཇག་ལ་འཛེམ་བཞིན་ཡོད།
ཨ་ཁུ་ཁྱི་སྐྱག་གིས་སྐད་ཆ་ལྡབ་ལྡིབ་བཤད་ཤེས་པ་དང་གོམ་པ་ཁྱར་ཁྱོར་སྤོ་ནུས་
སྐབས། ཆར་བ་བབས་ན་འདྲ། ལྷགས་རླུང་འཚུབ་ན་ཆོག ཨ་ཕས་ནམ་རྒྱུན་ཁོ་འཁུར་
ཞོར་དང་འཁྲིད་ཞོར་བྱས་ཏེ་ར་རྫིར་འགྲོ་ངེས།
ར་རྫིར་སོང་ཐེངས་རེར། ཨ་ཕ་ས་ཆ་མཐོ་ས་ཞིག་ནས་ལྗིད་ཏིག་གེར་བསྡད་དེ《ཇག་
གླུ་ཆུ་བོ་དལ་འབབ》དབྱངས་སུ་གྱེར་པ་ན། ཁོའི་མགྲིན་དབྱངས་སྙན་ཞིང་ཇག་གླུ་དེའི་
དབྱངས་འགྲོས་ལེགས་པས། ཉན་གྱིན་ཉན་གྱིན་ཨ་ཁུ་ཁྱི་སྐྱག་གི་བྱིས་བློ་དྲི་མ་མེད་པ་
14O



-
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། -
དེའང་རང་དབང་མེད་པར་བཟི་འགྲོ། འོན་ཀྱང་། ཇག་གླུ་དེ་སྐྱོ་གདུང་གིས་བླངས་ཏེ་སྐྱོ་
གདུང་གིས་མཇུག་བསྡུས་སྐབས། ཨ་ཕས་མཚམས་རེར་མཆི་མ་འདོན་པ་དང་། སྐབས་
རེར་སྐད་ཕྱུང་ནས་ངུ་རྒྱངས་བྱེད་པས། ཁོ་ཞེད་སྣང་དང་བཅས་འཁུམས་ནས་འདུག་པ་
ལས་འཆར་སྒོ་དང་ཚོར་སྣང་ཅི་ཡང་མེད་པར་འགྱུར་ངེས།
ཚིག་ཕར་བཤད་ཀྱི་སྨྲ་དག་པ་དང་གཏན་ཚུར་བཤད་ཀྱི་དོན་གོ་སྐབས། ཨ་ཕས་
སྔར་བཞིན་ཨ་ཁུ་ཁྱི་སྐྱག་ར་རྫིར་ཁྲིད་བཞིན་འདུག སྐབས་དེར། ཨ་ཕས་མེས་པོའི་
བྱས་རྗེས་ཆེན་པོ་བཞག་རབས་དེ་ཐེངས་ཤིག་བཤད་རྗེས། 《ཇག་གླུ་ཆུ་བོ་དལ་འབབ》
དབྱངས་སུ་གྱེར་པ་ན། ཁོའི་སེམས་ཁོང་གི་དྲན་གདུང་དང་སྨོན་འདུན་དེ་རིམ་གྱིས་
གཤེར་གཟུགས་སུ་གྱུར་ཏེ། མིག་ཟུང་ལས་ཤཱ་འོད་བརྡོལ་བ་ལྟར་བཞུར་ཡོང་བ་དང་།
གཤེར་གཟུགས་དེ་ཡི་དོད་ལ་རྟ་ཁྱུ་མང་པོ་ངང་གིས་སེམས་ཁོང་དུ་འཁོར་ཡོང་། །
མཆི་མ་ཇི་ལྟར་བཞུར་ན་མེས་པོའི་བཀའ་དྲིན་དེ་ལྟར་དྲན་པ་དང་། མཆི་མ་ཇི་
ལྟར་བཞུར་ན་སེམས་ཁོང་གི་རྟ་ཁྱུའི་གྲངས་ཀ་དེ་ལྟར་འཕེལ་ཡོང་ལ། སེམས་ཁོང་གི་རྟ་
ཁྱུ་དེ་ཕྱྭ་གཡང་དང་བཅས་འཕེལ་བ་དང་བསྟུན་ནས། ཕ་བུ་གཉིས་ཀ་ར་རྫིར་འགྲོ་དུས།
ཨ་ཁུ་ཁྱི་སྐྱག་གིས་ཀྱང་ལུས་ཀྱིས་ར་མ་འདེད་བཞིན་ཡོད་རུང་། སེམས་ཀྱིས་རྟ་ཁྱུ་འཚོ་
བཞིན་མཆིས། སྐབས་དེར། ཨ་ཕས་ཨ་ཁུ་ཁྱི་སྐྱག་གཅིག་པུ་ར་རྫིར་མངགས་ཏེ། རང་
ཉིད་ཀྱིས་སྤྲོ་སྣང་གིས་ཕྱུང་བའི་འཛུམ་མདངས་དང་བཅས་ཇག་གླུ་ལེན་བཞིན་ངལ་གསོ་
བྱེད་མགོ་བརྩམས། དེ་དུས། ཁོ་ལ་ཧ་ཅང་མཁོ་བ་ནི་ཉི་འོད་དང་འོ་ཇ་ཡིན།
ཨ་ཕའི་གཟུགས་གཞི་དེ་ཇག་གླུ་ལེན་པའི་དུས་ཡུན་ཁྲོད་ནས་རྒས་སོང་།
ཨ་ཁུ་ཁྱི་སྐྱག་གི་ལང་ཚོ་དེ་ཇག་གླུའི་ཁྲོད་ནས་དར་ལ་བབ།
སྐབས་ཤིག་ལ། ཨ་ཁུ་ཁྱི་སྐྱག་གིས་མེས་པོར་ལད་མོ་བྱས་ཏེ་ཇག་ལ་འགྲོ་གྲབས་
བྱས་མོད། ཨ་ཕའི་ཆོག་མཆན་མ་ཐོབ།
141



གཡུ་དྲུག་དཀར་དཔེ་ཚོགས།
ཟླ་འོད་མེད་པའི་མཚན་མོ་ཞིག་ལ། ཨ་ཕ་གློ་བུར་དུ་མལ་ནས་ལངས་ཏེ་ཇག་གླུ་
ལེན་མགོ་བརྩམས། རེ་ཞིག་གི་རྗེས་སུ། ཨ་ཕས་ཇག་གླུ་ལེན་བཞིན་ལྔ་ལམ་དུ་བུད་སོང་
བས། ཨ་ཁུ་ཁྱི་སྐྱག་གིས་ཇག་གླུ་ལེན་བཞིན་ཨ་ཕ་རི་བོ་མཐོན་པོ་དེའི་ཡང་རྩེར་བསྐྱལ་
པ་དང་། ཇག་གླུ་ལེན་བཞིན་ཨ་ཕའི་འབྱུང་ལྔའི་ཕུང་ཁམས་ཐང་དཀར་རྒོད་པོར་ཟས་སུ་
སྦྱིན། །
ཨ་ཕ་ཕྱི་མར་སོང་རྗེས། ཨ་ཁུ་ཁྱི་སྐྱག་ནི་སྦྲ་ནག་རལ་པོ་དེའི་བདག་པོ། ཇག་གླུ་
སྙན་མོ་དེའི་བདག་པོ། གཟུགས་མེད་ཀྱི་རྟ་ཁྱུ་གྲངས་མེད་དེའི་བདག་པོ། མདོར་ན་དུད་
ཁྱིམ་དེ་ལ་ཅི་ཡོད་ཐམས་ཅད་ཀྱི་བདག་པོར་གྱུར་མོད། ར་མ་རྩྭ་ཁར་འདེད་པ་ལས་བྱ་བ་
གཞན་པ་ཅི་ཡང་མེད། །
ཁོ་ས་ཆ་མཐོ་ས་ཞིག་ནས་ས་ལ་བསྡད་དེ། ར་མ་མིག་གིས་འཚོ་བཞིན《ཇག་གླུ་ཆུ་
བོ་དལ་འབབ》དབྱངས་སུ་གྱེར་པ་ན། མེས་པོ་བཀའ་དྲིན་ཅན་གྱི་བྱས་རྗེས་དང་མེས་
པོ་དྲིན་ཅན་གྱི་རྟ་ཁྱུ་དེ་གཟུགས་རིས་དང་འགུལ་འཁྱུག་བཅས་ཡིད་ལ་འཕོས་ཡོང་བས།
སེམས་པ་སྐྱིད་སྣང་གིས་བཟི་འགྲོ། ལུས་ཀུན་བདེ་སྣང་གིས་ཁེབས་འགྲོ་མོད། སྐབས་
རེར། སྐྱ་མི་ཞིག་མཐོང་ལམ་ལ་འབྱོར་བ་ན། སེམས་ཀྱི་རྟ་ཁྱུ་དེ་འཇའ་ཚོན་བཞིན་དུ་
ཡལ་འགྲོ་བར་མ་ཟད། མེས་པོའི་བྱས་རྗེས་དེའང་ཡིད་ལ་གཏན་ནས་འགུགས་མི་ཐུབ།
སྐྱ་མི་མང་པོ་རིམ་གྱིས་མཐོང་བ་དང་བསྟུན་ནས། ཨ་ཁུ་ཁྱི་སྐྱག་གི་སེམས་སུ་
དངོས་ཡོད་ཀྱི་རྟ་དེ་མེད་ན་དངོས་མེད་ཀྱི་རྟ་ཡིས་ཅི་ཡང་མི་ནུས་སྙམ་སོང་། སྐྱ་མི་མང་
པོ་རིམ་གྱིས་མཐོང་བ་དང་བསྟུན་ནས། རྟ་རྒྱབ་ཀྱི་སྐྱིད་སྣང་མྱོང་རྒྱུ་དེ་ནི་ཨ་ཁུ་ཁྱི་སྐྱག་
གི་ཉིན་གྱི་ཕུགས་རེ་དང་མཚན་གྱི་རྨི་ལམ་དུ་གྱུར། རྟ་རྒྱབ་ཀྱི་བདེ་སྣང་མྱོང་ཆེད། ཁོས་
ལྐོག་ཏུ་ཕ་བོང་རྟ་འདྲ་ཞིག་ལ་བཞོན་ནས་ཡོབ་རྡེབ་འདྲ་བ་ཞིག་བྱས་མོད། འཕོངས་
ཚོས་ན་བ་ལས་བདེ་སྣང་ཅི་ཡང་མ་བྱུང༌། ལྐོག་ཏུ་སྤོ་ཐོ་རྟ་འདྲ་རེ་ལ་བཞོན་ནས་ཡོབ་
142



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
རྡེབ་བྱས་མོད། སྔར་བཞིན་འཕོངས་ཚོས་ན་བ་ལས་ཚོར་སྣང་ཅི་ཡང་མ་བྱུང་བས། ཁོ་
ཡང་འུ་ཐུག་སོང་། སེམས་འཁྱགས་སོང་། ཅི་བྱ་གཏོལ་མེད་དུ་གྱུར་སོང་།
ཅི་བྱ་གཏོལ་མེད་དུ་གྱུར་ནས་ཡུན་རིང་འགོར་བ་ན། ཨ་ཁུ་ཁྱི་སྐྱག་གི་ཡིད་ལ་
འཆར་སྒོ་གློ་བུར་བ་ཞིག་སྐད་ཅིག་ཉིད་ལ་འཕོས་བྱུང་། འཆར་སྒོ་དེ་ཡིད་ལ་འཕོས་མ་
ཐག ཁོས་མྱུར་སྟབས་ཀྱིས་ར་ཕོ་གཅིག་པུ་དེ་བཟུང་བ་དང་། ར་ཕོ་གཅིག་པུ་དེ་བཟུང་མ་
ཐག་མྱུར་སྟབས་ཀྱིས་ར་རྒྱབ་ལ་བཞོན་ཏེ་ཤུགས་ཀྱིས་ཡོབ་རྡེབ་ལན་ཞིག་བྱས་པ་ན། ར་
ཕོའི་སྐེད་པ་ཆད་ནས་འབའ་རྒྱངས་ཡང་ཡང་བྱས།
དེའི་རྗེས་སུ། ར་ཕོ་ཚེ་ལས་འདས། ར་མ་ཡུགས་སར་ལུས།
དེའི་རྗེས་སུ། ཨ་ཁུ་ཁྱི་སྐྱག་གིས་ནམ་རྒྱུན་དངོས་ཡོད་ཀྱི་རྟ་ལ་རེ་ལྟོས་བྱས།
དེའི་རྗེས་སུ། ཨ་ཁུ་ཁྱི་སྐྱག་གིས་དངོས་ཡོད་ཀྱི་རྟ་ལ་རེ་བའི་ཞོར་དུ་དངོས་ཡོད་ཀྱི་
ཆུང་མ་ཞིག་ལའང་རེ་བ་བྱས་མོད། བསམ་དོན་གཏན་ནས་མ་འགྲུབ་པས། འུ་ཐུག་པའི་
ངང་སླར་ཡང་སེམས་ཁོང་གི་རྟ་ཁྱུ་དེ་འཚོ་དགོས་བྱུང་།
ཨ་ཁུ་ཁྱི་སྐྱག་ཚང་ནི་འབྱོར་མེད་ནང་གི་འབྱོར་མེད་ཡིན། འབྱོར་མེད་གྲལ་རིམ་
ལ་བརྩེ་བའི་སྲིད་གཞུང་གསར་བ་དེ་བཙུགས་པ་ན། ས་གནས་སྲིད་གཞུང་གིས་ཕྱུག་པོ་
ཚང་གི་གཡོག་མོ་ཞིག་ཨ་ཁུ་ཁྱི་སྐྱག་ལ་ཆུང་མར་མངགས། ཕྱུག་པོ་ཚང་གི་སྐྱེས་རྟ་ཞིག་
ཨ་ཁུ་ཁྱི་སྐྱག་ལ་ཞོན་པར་གནངས་པས། ཁོའི་བསམ་དོན་ཡོངས་སུ་གྲུབ་སྟེ་ཧམ་སེམས་
ཅི་ཡང་མེད་པར་གྱུར། །
སྐྱེས་རྟ་དེ་ཧ་ཅང་གཡུང་། འོན་ཀྱང་། ཨ་ཁུ་ཁྱི་སྐྱག་ནི་རྟ་ལ་དགའ་བ་མ་གཏོགས།
རྟ་ལ་ཆ་རྒྱུས་ཅི་ཡང་མེད་པས། ཐོག་མའི་དུས་སུ་རྟ་ཡི་གན་ལ་གཅར་མི་ཕོད། དེ་ཡི་
རྗེས་སུ་ཞོན་ཕོད་པ་འདྲ་ཡང་ཇི་ལྟར་ཞོན་དགོས་པ་མི་ཤེས། ཉིན་ཞིག་གི་སྔ་དྲོར། ཅིས་
ཀྱང་རྟ་ལ་ཞོན་ཐབས་བྱ་དགོས་སྙམ་སྟེ། འབྱོར་མེད་གྲལ་རིམ་ལ་གནངས་པའི་རྟ་སྒ་དེ་
143



གཡུ་དྲུག་དཀར་དཔེ་ཚོགས།
མགོ་མཇུག་བརྗེས་ཏེ་རྒྱབ་ལ་བསྟད་པ་ན། རྙེད་ནི་གང་ལ་སྐྱོན་དགོས་པ་མ་ཤེས་པས།
རྟ་ལ་གཡས་སྐོར་དང་གཡོན་སྐོར་བྱེད་བཞིན་བསམ་གཞིག་གི་ངང་དུ་ལུས། ཆུང་མས་
ཚུལ་དེ་མཐོང་བ་ན། འབྱོར་མེད་གྲལ་རིམ་ནི་དངོས་འབྲེལ་འབྱོར་མེད་གྲལ་རིམ་རེད་
ཟེར་བཞིན་བརྒྱུགས་ཡོང་སྟེ་སྒ་སྟོད་རོགས་བྱས་ཤིང་སྟོད་ཚུལ་བཤད། རྟ་ལ་སྲབ་བསྐོན་
རྗེས། ཁོ་རེ་ཨ་མའི་བུ། རྟ་ལ་འདི་ལྟར་ཞོན་དགོས་ཟེར་ནས་སྲབ་དཀྱོག་དང་སྲབ་མདའ་
བཟུང་འདུག་པའི་གཡོན་ལག་སྔ་རུའི་སྒ་ཁུང་ལ་འཇུས། གཡས་ལག་ཕྱི་རུ་ལ་འཇུས།
དེ་ནས་གཡོན་རྐང་ཡོབ་ཆེན་ལ་སྤོས་ཏེ་ལྡེམ་མྱུར་དང་བཅས་རྟ་ལ་བཞོན། །
ཆུང་མའི་ལག་གི་སྲབ་མདའ་དེ་བླངས་པ་ན། ཨ་ཁུ་ཁྱི་སྐྱག་ལ་གདེང་ཚོད་ཅི་ཡང་
མེད་མོད། ངོ་ཚས་རྒྱབ་ནས་དེད། ཁོག་དཔུང་གིས་མདུན་ནས་འཐེན་པས། ཅི་བསམ་
འདི་བསམ་མེད་པར་ཆུང་མ་ལ་ལད་མོ་ཐེངས་ཤིག་བྱས་མོད། ཁོས་ལུས་ཤུགས་ལ་ཚོད་
འཛིན་བྱེད་ལུགས་མི་འགྲིག་པས། རྟ་ལ་གཡས་ནས་བཞོན་མ་ཐག་སྐད་ཅིག་ལ་གཡོན་
ཕྱོགས་སུ་ལྷུང་སོང་།
རྟ་ཐོག་གི་བདེ་སྣང་དེ་ཡོངས་སུ་མྱངས་རྗེས། ཨ་ཁུ་ཁྱི་སྐྱག་རྟ་ལ་བཞོན་ན་སེམས་
ཀྱིས་མི་བཟོད་པས། ས་ཆ་གང་ལ་འགྲོ་དགོས་ཀྱང་རྟ་ནི་ཁྲིད་དེ་རྐང་ཐང་ལ་འགྲོ་བཞིན་
ཡོད།
ཆར་བ་བབས་ན་རང་ལུས་ཀྱི་གོས་ཕུད་དེ་རྟ་རྒྱབ་འགེབ་བཞིན་ཡོད།
ཆུང་མ་ཁྱིམ་ན་མེད་དུས། རྩམ་ཁུག་ལས་རྩམ་པ་བརྐུས་ཏེ་རྟ་ལ་སྟེར་བཞིན་ཡོད།
གོང་རིམ་གྱིས་ཨ་ཁུ་ཁྱི་སྐྱག་རྟ་ལ་དགའ་བ་ཤེས་རྗེས། དགའ་སྤྲོ་དང་བཅས་ཁོ་རྟ་
རྫིར་མངགས། སྐབས་དེར། ཐོན་སྐྱེད་རུ་ཁག་གི་ལ་ལོ་དེ་མི་ངན་རིགས་བཞི་རྣམས་
ཀྱིས་ཀྱང་འཚོ་འདོད་མེད་མོད། ཁོས་དངོས་མེད་ཀྱི་རྟ་ཁྱུ་དེ་སེམས་ཀྱིས་འཚོ་མ་དགོས་
པར་དངོས་ཡོད་ཀྱི་ལ་ལོ་དེ་ལུས་སེམས་གཉིས་ཀྱིས་འཚོ་བའི་གོ་སྐབས་བྱུང་བ་ན།
144



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
དགའ་སྤྲོ་ཟད་མི་ཤེས་པ་ཞིག་སྐྱེས་པ་དང་། དགའ་སྤྲོ་དེ་དང་བསྟུན་ནས་ཉིན་གྱི་དྲན་པ།
མཚན་གྱི་རྨི་ལམ། ཉིན་མཚན་བར་གྱི་འཆར་སྒོ་ཐམས་ཅད་ལ་ལོའི་ཕྱོགས་སུ་འཁོར་
སོང་བས། ཁྱིམ་ཚང་མི་མཁོ་བར་གྱུར། ཆུང་མ་མི་མཁོ་བར་གྱུར། གསར་བརྗེ་མི་མཁོ་
བར་གྱུར། གྲལ་རིམ་མི་མཁོ་བར་གྱུར། འཐབ་རྩོད་མི་མཁོ་བར་གྱུར། ཆུང་མས་བྱིས་པ་
ཞིག་བཙས་པ་ན་དེའང་མཐོང་མི་འདོད་པར་གྱུར། །
ཨ་ཁུ་ཁྱི་སྐྱག་གིས་ལུས་སེམས་གཉིས་ཀས་རྟ་ཁྱུ་དེ་འཚོས།
ལ་ལོའི་ཤ་ཤེད་ལེགས་པས། གོང་རིམ་གྱིས་ཁོ་ལ་གཟེངས་བསྟོད་བྱས།
ལ་ལོའི་འཕེལ་ཁ་བཟང་བས། གོང་རིམ་གྱིས་ཁོ་ལ་བྱ་དགའ་གནངས།
རྟ་ཁྱུའི་རྟ་རྒྱུད་ཇེ་ལེགས་སུ་གཏོང་བ་དང་གྲུབ་འབྲས་སྔར་ལས་ཆེ་བ་ཞིག་ལེན་ཆེད།
ཨ་ཁུ་ཁྱི་སྐྱག་གིས་མེས་པོའི་སྤྱོད་པ་ལ་ལད་མོ་ཐེངས་ཤིག་བྱས། ཁོས་ཐོན་སྐྱེད་རུ་ཁག་
གཞན་པའི་རྟ་གསེབ་ཅིག་བརྐུས་ཡོང་སྟེ་རྟ་ཁྱུ་ནས་འཚོས་པ་ན། མེས་པོ་ལྟར་མཚན་
སྙན་རྒྱས་པ་ཕར་ཞོག་ཁྲིམས་ལ་འགལ་ཏེ་ཁྲིམས་ཁང་དུ་ལོ་འགར་འདུག་དགོས་བྱུང་།
བཙོན་ཁང་ནས་ཁྱིམ་ལ་འཁོར་སྐབས། ཨ་ཁུ་ཁྱི་སྐྱག་ལ་གོམས་སྲོལ་གསར་བ་
ཞིག་ཆགས། ཁོས་ཟ་མ་ཟ་སྐབས། ཐོག་མར་ཅི་ཞིག་འཆད་བཞིན་རྩམ་པ་བརྫིས་ཏེ་རྟ་
ཡི་གཟུགས་མང་པོ་ལས་པ་དང་། དེ་ནས་ཅི་ཞིག་འཆད་བཞིན་རྟ་མགོ་བཅད་དེ་ཟས་སུ་
ཟ་བ་ཡིན། ཚུལ་དེ་མཐོང་བས། གོང་རིམ་གྱིས་ཁོ་སྨྱོས་འདུག་སྙམ་སྟེ་རྟ་རྫིར་མངགས་
མོད། མི་བཞིའི་ཚོགས་ཁག་རྡུལ་དུ་བརླགས་པ་དང་བསྟུན་ནས། སྲིད་ཇུས་ཇེ་བཟང་ལ་
སོང་སྟེ་མི་སྒེར་ལའང་སྒོ་ཕྱུགས་ཉུང་ཤས་ཡོད་ཆོག་པར་གྱུར་པ་ན། ཨ་ཁུ་ཁྱི་སྐྱག་གིས་
རྟ་དང་རྒོད་མ་འགའ་ཉོས་ཏེ་རང་ཁྱིམ་གྱི་རྟ་རྫི་བྱས།
སྐབས་ཤིག་ལ། བུ་གསུམ་ནང་གི་ཆུང་བ་དེས་ཁོ་སློབ་གྲྭར་འགྲོ་འདོད་ཡོད་པའི་
ཚུལ་དེ་ཕ་ལ་བཤད། ཨ་ཁུ་ཁྱི་སྐྱག་གིས་སློབ་གྲྭར་སོང་ན་རྗེས་སུ་ལས་བྱེད་པ་བྱ་དགོས།
145



གཡུ་དྲུག་དཀར་དཔེ་ཚོགས།
ལས་བྱེད་པ་བྱས་ན་རྟ་མཆོག་གཞན་ན་མེད་པ་རྣམས་ལ་ཞོན་ཐུབ་སྙམ་ནས་བུ་ལ་ཆོག་
མཆན་བཀོད། བསམ་ཡུལ་ལས་འདས་པ་ཞིག་ནི། བུ་ཆུང་གིས་སློབ་ཆུང་དང་སློབ་
འབྲིང་བརྒྱུད་དེ་སློབ་གྲྭ་ཆེན་མོ་ནས་མཐར་ཕྱིན་རྗེས། གྲོང་ཁྱེར་དུ་ལས་ཀ་གཉེར་བ་ན།
རྟ་ཐོག་ནས་བྱ་བ་གཉེར་བའི་གོ་སྐབས་མ་ལྡན་པས། ཨ་ཁུ་ཁྱི་སྐྱག་གི་སེམས་པ་འཁྱགས་
སོང་། སེམས་པ་གཏན་ནས་འཁྱགས་སོང་།
བུ་དེའི་མིང་ལ་རྟ་མགྲིན་དབང་ཕྱུག་ཟེར་ཞིང་། ད་ལྟ་ཞིང་ཆེན་སྤྱི་ཚོགས་ཚན་
རིག་ཁང་གི་རོལ་མོ་ཞིབ་འཇུག་པ་ཡིན། ཁོས《ཇག་གླུ་ཆུ་བོ་དལ་འབབ》ཀྱི་དབྱངས་རྟ་
དང་གླུ་ཚིག་ཡི་གེར་བཀོད་འདུག
གཞུང་གི་ཕྱུགས་ཟོག་སྒེར་ལ་བགོ་སྐབས། བུ་ཆེ་བ་དེ་ནི་ཁྱིམ་ཚང་གཞན་ཞིག་གི་
བཟའ་དཔོན་ཡིན་པས། ཁོའི་ཁྱིམ་དོན་ལ་ཕ་མས་ཐེ་གཏོགས་བྱེད་མི་ཐུབ་མོད། ཨ་ཁུ་
ཁྱི་སྐྱག་བཟའ་ཟླ་གཉིས་ཀས་བུ་འབྲིང་བ་དེ་འཁྲིས་སུ་བཞག་ནས་རྒས་ཁའི་ཚེགས་ལེན་
དང་འཆི་ཁའི་སྐྱོར་མར་རེ་ཡོད་པས། ཨ་ཁུ་ཁྱི་སྐྱག་གིས་རང་ལ་དབང་བའི་ནོར་ལུག་
ཚང་མ་རྟ་དང་རྒོད་མར་བརྗེས། གལ་སྲིད་མནའ་མས་ལྐོག་ཏུ་ཨ་ཕ་རྟ་ལ་ཧ་ཅང་དུངས་
པར་གཞིགས་ན། ཁོའི་སྐྱེ་བ་སྔོན་མ་ནི་རྟ་གསེབ་ཅིག་ཡིན་པ་འདྲ་ཞེས་མ་བརྗོད་ཚེ།
ཁོས་ནོར་ལུག་ཡོད་ཚད་རྟ་ལ་བརྗེས་ཚར་ཟིན། །
ནོར་ལུག་ལ་ཡོང་སྒོ་མང་བས། དུད་ཁྱིམ་གཞན་པ་རྣམས་ཇེ་ཕྱུག་ནས་ཇེ་ཕྱུག་ཏུ་
ལ་ལོར་ཡོང་འབབ་མེད་པས། ཨ་ཁུ་ཁྱི་སྐྱག་ཚང་ནི་ཇེ་དབུལ་ནས་ཇེ་དབུལ་དུ་
སོང་།
བུ་དང་མནའ་མ་གཉིས་ཀས་རྟ་རྣམས་ལུག་ལ་བརྗེ་དགོས་པའི་རེ་བ་བཏོན་མོད།
ཨ་ཁུ་ཁྱི་སྐྱག་གཏན་ནས་མ་འཐད།
146



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
དུས་དེ་ནི་ཡོད་ཚད་སྒེར་ལ་བགོ་བའི་དུས་རིམ་ཞིག་སྟེ། སྡེ་མིའི་ཁྲོད་དུ། འབྱོར་
མེད་གྲལ་རིམ་གྱི་གོ་གནས་ནི་གཞན་དག་དང་འདྲ་མཉམ་དུ་འགྲོ་བཞིན་པའི་དུས་
སྐབས་ཤིག་ཡིན། ཕྱུགས་ཟོག་བགོས་པར་མ་ཟད། རྩྭ་སའང་སྒེར་ལ་བགོས་པ་ན། རྟ་ཁྱུ་
ལ་དབང་བའི་རྩྭ་ས་ཞིག་མེད་པར་གྱུར་པས། དུད་ཁྱིམ་གཞན་པ་རྣམས་ཀྱིས་རྟ་དང་རྒོད་
མ་ཐམས་ཅད་བཙོང་ཅི་ཐུབ་དང་བརྗེ་ཅི་ཐུབ་བྱས་པ་ན། ཁོ་ནི་བསམ་དབང་དྲན་དབང་
ཙམ་ཡང་མེད་པར་རྒས་སོང་། བུ་དང་མནའ་མ་གཉིས་ཀས་རྟ་དང་རྒོད་མ་ལུག་ལ་བརྗེ་
དགོས་ཞེས་ཨུ་ཚུགས་ཡང་ཡང་བྱས་པས། ཁོ་གློ་བུར་དུ་རྒས། རྒས་ཏེ་རིམ་གྱིས་སུག་
པས་ལུས་ཀྱང་མི་ཐེག་པའི་ཚད་ལ་བསླེབས།
སྐབས་ཤིག་ལ། ཁོ་ཚང་གི་ལུག་ནི་ཇེ་མང་ནས་ཇེ་མང་རེད།
སྐབས་ཤིག་ལ། བུ་ཡིས་སྦག་སྦག་འཁོར་ལོ་གསར་པ་ཞིག་ཉོས་བྱུང་།
ཨ་ཁུ་ཁྱི་སྐྱག་གིས་རྟ་ཁྱུ་དེ་གང་ན་ཡོད་ཅེས་དྲིས་ཚེ། བུ་དང་མནའ་མ་གཉིས་ཀས་
ཐག་རིང་ཐག་རིང་ཞིག་ལ་བཅོལ་ཡོད་ཅེས་བཤད། ཁོ་སྐད་ཆ་དེ་ལ་ཡིད་མི་ཆེས་མོད།
ཐག་རིང་ཐག་རིང་དེ་ལ་འགྲོ་མི་ཐུབ་པས། དངན་པའི་རྗེས་ལ་ཇག་གླུ་དེ་མཐུད་ནས་མི་
འདུག་ཀ་མེད་བྱུང་།
སྐབས་ཤིག་ལ། ཨ་ཁུ་ཁྱི་སྐྱག་གིས་རྟ་མགྲིན་དབང་ཕྱུག་ཨ་མེ་རི་ཀར་འགྲོ་གྲབས་
ཡོད་པའི་གཏམ་དེ་གོ་འཕྲལ། གློ་བུར་དུ་ཅི་ཞིག་དྲན་པ་ལྟར་ཚ་བོ་མདུན་ལ་བོས་ཏེ། རེ་
ལྟོས་ཆེན་པོ་དང་བཅས་མེས་པོའི་བྱས་རྗེས་དེ་དག་ཡང་ནས་ཡང་དུ་བཤད་མོད། ཚ་
བོའི་ཡིད་སེམས་ནི《བྱི་ལ་དང་ཅི་གུ》ཞེས་པའི་འགུལ་རིས་བརྙན་འཕྲིན་ཟློས་གར་དེས་
ཕྲོགས་འདུག་པས། སྤོ་བོས་ཅི་བཤད་ཐམས་ཅད་རྣ་བ་གཡས་པས་ཉན་མ་ཐག་རྣ་བ་
གཡོན་པས་རླུང་ལ་སྤུར་སོང་། །
ཨ་ཁུ་ཁྱི་སྐྱག་གི་ཡིད་སེམས་རབ་ཏུ་ཕམ།
147



གཡུ་དྲུག་དཀར་དཔེ་ཚོགས།
ཡིད་སེམས་ཇི་ལྟར་ཕམ་རུང༌། ཨ་ཁུ་ཁྱི་སྐྱག་གིས་ནམ་རྒྱུན་རྟ་ཁྱུ་དེ་དྲན་གྱིན་
གདའ། རྟ་ཁྱུ་ཇི་ལྟར་དྲན་ན་ཇག་གླུ་དེ་ལྟར་ལེན་དགོས། །
ཡིད་སེམས་ཇི་ལྟར་ཕམ་རུང་། ཨ་ཁུ་ཁྱི་སྐྱག་གིས་རྟ་དེ་དྲན་ནས་འདུག་མི་བཟོད།
རྟ་ཁྱུ་དྲན་ནས་འདུག་མ་བཟོད་ན། ཇག་གླུ་དེ་སྐྱོ་གདུང་དང་བཅས་ཡང་ནས་ཡང་དུ་
ལེན་དགོས།
མཚན་མོ་ཞིག་ལ། ཨ་ཁུ་ཁྱི་སྐྱག་གིས་སྐྱོ་གདུང་དང་བཅས《ཇག་གླུ་ཆུ་བོ་དལ་
འབབ》དབྱངས་སུ་གྱེར་བྱུང༌། ཇག་གླུ་དེ་དབྱངས་སུ་གྱེར་གྱིན་གྱེར་གྱིན་རྟ་མགྲིན་
དབང་ཕྱུག་ཡིད་ལ་ཤར། རྟ་མགྲིན་དབང་ཕྱུག་ཡིད་ལ་འཕོས་པ་དང་བསྟུན་ནས། གལ་
སྲིད་ད་ལྟ་གཅེས་ཕྲུག་དེ་རང་གི་གམ་དུ་ཡོད་ན། དོན་དག་མང་པོ་ཞིག་ལ་སེམས་ཁུར་
བྱ་མི་དགོས་སྙམ། འོན་ཀྱང་། སྐབས་དེར། རྟ་མགྲིན་དབང་ཕྱུག་གིས་ཨ་མེ་རི་ཀའི་
སློབ་གྲྭ་ཆེན་མོའི་སློབ་མ་སྐོར་ཞིག་ལ《ཇག་གླུ་ཆུ་བོ་དལ་འབབ》ལེན་བཞིན་གདའ། ད་
ལོའི་རྒྱལ་སྤྱིའི་རོལ་མོ་དཔྱད་གླེང་ཚོགས་འདུའི་སྐབས་སུ། རྟ་མགྲིན་དབང་ཕྱུག་གིས
《《ཇག་གླུ་ཆུ་བོ་དལ་འབབ)ཀྱི་བྱུང་འཕེལ་དང་དེའི་རོལ་མོའི་ཁྱད་ཆོས》ཞེས་པ་སྒྲོག་
འདོན་བྱས་པར། འབྲེལ་ཡོད་མཁས་པས་འཛམ་གླིང་ཡོངས་ན་ཇག་གླུ་ཟེར་བ་ལ《ཇག་
གླུ་ཆུ་བོ་དལ་འབབ》གཅིག་པུ་ལས་མི་འདུག་ཅེས་བརྗོད་དེ། ཁོའི་དཔྱད་རྩོམ་ལ་བསྟོད་
བསྔགས་ཡང་ཡང་བྱས། ཁོ་དང་ཁོ་ཡི་མེས་པོ་ལ་བཀའ་དྲིན་ཡང་ཡང་ཞུས་པ་ན། ཁོ་
དང《ཇག་གླུ་ཆུ་བོ་དལ་འབབ》གཉིས་ལ་གྲགས་པ་གློ་བུར་བ་ཞིག་བྱུང་སྟེ། ཁོ་སློབ་གྲྭ་
ཆེན་མོ་ཞིག་གིས་གདན་དྲངས་ཏེ་ཐུ་བྷོད་ཀྱི་རོལ་མོ་འཆད་ཁྲིད་བྱ་དགོས་བྱུང་། །
ནམ་གུང་གི་སྐབས་སུ། ཨ་ཁུ་ཁྱི་སྐྱག་གིས་ཇག་གླུ་ལེན་བཞིན་འཇིག་རྟེན་ཕྱི་མའི་
ཡུལ་ལྗོངས་ལ་ལྟ་སྐོར་དུ་ཆས་སོང་། དེ་དུས། ནམ་མཁའ་ནས་སྐར་མདའ་ཞིག་གློ་བུར་
དུ་མཆེད་མོད། ཡུལ་གྲུ་དེ་ལ་གྲག་འགུལ་ཅི་ཡང་མ་བྱུང་།
148



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ་
* , , ,
,
ཨ་ཁུ་ཁྱི་སྐྱག་མི་ཡུལ་ན་འཚོ་སྐབས། ཁོའི་བེམ་པོ་རྟ་གོང་ནས་དུར་ཁྲོད་ལ་འདྲེན་
དགོས་ཚུལ་བཤད་ཡོད་མོད། བུ་གཉིས་ཀར་སྦག་སྦག་འཁོར་ལོ་ལས་རྟ་ནི་མེད་པས། ཨ་
ཕའི་ཁ་ཆེམས་བཞིན་དུ་སྒྲུབ་མ་ནུས། །
ཨ་ཁུ་ཁྱི་སྐྱག་མི་ཡུལ་ན་འཚོ་སྐབས། ཁོའི་ཤ་ཁྲག་ཇག་གླུ་ལེན་བཞིན་ཐང་དཀར་
རྒོད་པོར་ཟས་སུ་སྦྱིན་དགོས་པར་བཤད་མོད། བུ་གཉིས་ཀས《ཇག་གླུ་ཆུ་བོ་དལ་འབབ》
ཀྱི་ངག་རྟ་ཙམ་ལས་གླུ་ཚིག་མགོ་རྔ་ཅན་ཞིག་མི་ཤེས་པས། ཨ་ཕའི་ཁ་ཆེམས་བཞིན་དུ་
སྒྲུབ་མ་ནུས།
2003ལོའི་ཟླ5པའི་ཚེས2ཉིན་བྲིས།
(2004ལོའི《སྦྲང་ཆར》དེབ་གཉིས་པར་བཀོད)
149



བར་
གཡུ་དྲུག་དཀར་དཔེ་ཚོགས། །
མེ་ལོང་།
སྒྲ
སྒྲུང་ཐུང《མེ་ལོང》ཞེས་པ་ནི་བྱ་མདོ་རབ་རྒྱས་ཀྱི་སྙན་ངག《ནད་པ་དང་མེ་ལོང》ཞེས་པའི་
བརྗོད་བྱ་ལ་བཟོ་བཅོས་ཅུང་ཟད་བྱས་ཏེ་བརྩམས་པ་ཡིན། །
– རྩོམ་པ་པོའི་གསལ་བཤད་ཀྱི་གཏམ།
བསིལ་རླུང་ལྡོམ་པོ་ཞིག་ནུབ་ཕྱོགས་ནས་ཤར་ལ་དལ་གྱིས་ལྡང་བྱུང་། དལ་གྱིས་
ལྡང་བྱུང་།
སྐབས་ཤིག་ལ། རླུང་བུ་ལྡོམ་པོ་དེ་ཤར་ལ་ལྡང་མཚམས་བཞག་སྟེ། ཅི་ཞིག་དྲན་
པ་ནང་བཞིན་དམིགས་པ་ལྷོ་ལ་གཏད་དེ་ཤུགས་ཀྱིས་ལྡང་བ་ན། ཐོག་མར་ནད་ཁང་གི་
དྲ་མ་ཁྲོག་སྒྲ་དང་བཅས་ཤུགས་ཀྱིས་འདར་བ་དང་། དེ་ནས་རླུང་བུ་ལྡོམ་པོ་དེས་སྟོབས་
ཤུགས་གཅིག་ཏུ་བསྡུས་ཏེ་ཤེལ་སྒོ་མེད་པའི་དྲ་མིག་དེ་ལ་དཔུང་འཇུག་བྱས་པ་དང་
150



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། -
བསྟུན་ནས། དྲ་མིག་གི་ཡོལ་བ་དཀར་པོ་དེ་ནི་གློ་བུར་དུ་ཤུགས་ཀྱིས་གཡོས་བྱུང་ལ།
གཡོ་ལུགས་དེ་ནི་སྟོན་རླུང་ཁྲོད་ཀྱི་ལ་ཁའི་དར་ལྕོག་དང་མཚུངས། དངོས་འབྲེལ་རང་
སྡོད་མེད་པའི་དར་ལྕོག་ཅིག་དང་མཚུངས། །
བསྟན་འཛིན་འཇིགས་མེད་ནད་ཁྲིའི་སྟེང་དུ་གན་རྐྱལ་དུ་མནལ་ཏེ་སྡུག་བསྔལ་
དང་བཅས་ཧད་འདུག་སྐབས། དྲ་ཡོལ་ཤོག་ཤོག་གཡོས་པའི་སྒྲ་དེ་རྣ་ལམ་དུ་འབྱོར་བ་ན།
དངངས་སྐྲག་གློ་བུར་བ་ཞིག་དང་བཅས་ཡར་ཙོག་བྱུང་། ཡུད་ཙམ་གྱི་རྗེས་སུ། ཁོས་
རང་ཉིད་ཀྱིས་ཅི་ཞིག་བྱས་པ་རྟོགས་པ་ན། དོགས་མི་བདེ་བའི་ངང་ནས་ནད་ཁང་ཡོངས་
ལ་ཞིབ་ལྟ་ཐེངས་ཤིག་བྱས་མོད། ནད་གྲོགས་གཉིས་ལ་ཉམས་སྣང་ཅི་ཡང་མེད་པས་ཡིད་
སེམས་ཅུང་ཟད་བདེ་ལ་བབས། འོན་ཏེ་རང་ཉིད་ཀྱི་ནད་དེ་དྲན་མ་ཐག་ཡིད་སེམས་སྐད་
ཅིག་ཉིད་ལ་སྡུག་གིས་མནར་སོང་། སྡུག་ལ་གཡོལ་ཆེད། ཁོས་ཨུ་ཚུགས་དང་བཅས་དྲ་
ཡོལ་ལ་ཅེར་ནས་བསྡད་པ་ན། དྲ་མིག་ཞབས་ཀྱི་ཨར་འདམ་གྱི་སྟེགས་བུ་དེ་གྱེན་ནས་
གྱེན་ལ་སྐྱེས་ཏེ་རི་རབ་མཐོན་པོ་ཞིག་ཏུ་གྱུར་པ་དང་། དྲ་ཡོལ་དེ་ནི་རླུང་ཁར་རང་སྡོད་
མེད་པར་གཡོ་བའི་དར་ལྕོག་ཏུ་གྱུར་སོང་། ཁོ་རང་དར་ལྕོག་ངོས་ཀྱི་ཡི་གེ་ལ་ཅེར་འདུག་
སྐབས། སྲིན་མོའི་རང་གཤིས་ཅན་གྱི་ནད་གཡོག་མ་དེས་ནད་ཁང་གི་སྒོ་མོ་ཁྲོག་གེར་
ཕྱེ་བས། མིག་ལམ་གྱི་རི་རབ་དང་དར་ལྕོག་གིས་སྐད་ཅིག་ཉིད་ལ་མི་རྟག་སྒྱུ་མའི་རང་
མཚང་བསྟན་སོང་། །
"ཆོས་ཐམས་ཅད་སྟོང་ཞིང་བདག་མེད་པ”བསྟན་འཛིན་འཇིགས་མེད་ཀྱིས་དངན་
པ་རིང་པོ་ཞིག་འཐེན།
མྱ་ངན་ལས་འདས་པ་ཞི་བ་“བསྟན་འཛིན་འཇིགས་མེད་ཀྱིས་དངན་པ་ཧ་ཅང་རིང་
བོ་ཞིག་འཐེན་པ་མ་ཟད། རང་དབང་མེད་པར་མགོ་བོ་འཕྲེད་ལ་ལན་འགའ་གཡུག་
ནད་ཁང་གི་སྒོ་དེ་སླར་ཡང་ཁྲོག་གེར་ཕྱེ་བྱུང་། ནང་ལ་འཛུལ་ཡོང་བ་ནི་ཁ་ཆེ་བའི་
151



གཡུ་དྲུག་དཀར་དཔེ་ཚོགས།
ཆུང་མ་རྒྱགས་པོ་དེ་རེད། བསྟན་འཛིན་འཇིགས་མེད་ཀྱིས་སྐྱེས་མ་དེ་ཡི་གྱོན་གོས་ནག་
པོ་དང་ཁྱད་པར་དུ་མི་རིགས་གཞན་གྱིས་གྱོན་མི་སྲིད་པའི་མགོ་ཐུམ་ནག་པོ་དེ་མཐོང་
བ་ན། འདི་ནི་ཆག་སྒོ་ཞིག་གི་སྔ་ལྟས་ཡིན་པར་སྙམ་པས་སླར་ཡང་གློ་མཆིན་བར་ནས་
ཟུག་གཟེར་ཞིག་ལྡང་སྟེ་ཡ་ཆུང་དུ་གཡས་འཁྱུག་གཡོན་འཁྱུག་བྱས། དང་ཐོག་ཁོ་རང་
ནད་ཁང་འདི་ལ་སོན་སྐབས། ནད་ཁྲི་དང་པོ་སྟེང་གི་ཁ་ཆེ་བ་དེ་མཐོང་བ་ན། ཐན་ལྟས།
ཕྱི་རོལ་བ་ཞིག་དང་མཉམ་དུ་ནད་ལ་གསོ་བཅོས་བྱས་ན་འཆི་བ་ལས་ཅི་ཡོད་སྙམ་པས།
ཡིད་སེམས་སྐད་ཅིག་ཉིད་ལ་འཁྱག་སིབ་བེར་སོང་མོད། ནད་ཁྲི་གཉིས་པའི་སྟེང་ན་གྲྭ་
པ་ཞིག་ཡོད་པ་མཐོང་བ་ན་འཁྱག་པས་བསྡམས་པའི་སེམས་ལ་དྲོད་ཐིག་བབས་བྱུང་།
འོན་ཏེ་ཕན་ཚུན་ལ་ངོ་སྤྲོད་ཀྱི་གཏམ་འགའ་བཤད་རྗེས། ཁོ་རང་ནི་ཡུལ་གྲུ་འདིའི་བོན་
དགོན་གྲགས་ཅན་དེ་ཡི་གྲྭ་པ་ཡིན་པ་རྟོགས་པས། ཡིད་སེམས་ཡོངས་སུ་འཁྱག་སྟེ་དྲོད་
ཐིག་སྐྲ་རྩེ་ཙམ་ཡང་མེད་པར་གྱུར།
ཉིན་འགའི་རྗེས་སུ། ཁོས་རང་ཉིད་ནད་ཁྲི་ཨང་གསུམ་པའི་སྟེང་ན་ཡོད་པ་རྟོགས་
པས། ཐོག་མར་འདི་ནི་མཆོག་གསུམ་ལྷ་ཡི་ཁ་འཛིན་སྡོངས་གྲོགས་མཛད་པའི་རྟགས་
མཚན་ཡིན་པར་སྙམ་ནས་དགའ་སྤྲོ་སྐྱེས་པ་དང་། དེ་ནས་རང་གི་བསམ་ཚུལ་དེ་ནི་
གླེན་རྟགས་ཤིག་ལས་མ་འདས་སྙམ་པ་ན། རང་དབང་མེད་པར་སྟོན་པ་ཐུགས་རྗེ་ཅན་ལ་
གསོལ་བ་མི་འདེབས་ཐབས་མེད་བྱུང་། །
“ཕྱི་རོལ་བ་གཉིས་དང་མཉམ་དུ་མལ་ཁང་གཅིག་ཏུ་བསྡད་ན། ནད་ལས་ཐར་
ཐབས་ཡོད་དམ”བསྟན་འཛིན་འཇིགས་མེད་ཀྱིས་སླར་ཡང་སྡུག་བསྔལ་དང་བཅས་དེ་
ལྟར་དྲན།
“ཤུ། ཕྱི་རོལ་བ་གཉིས་དང་མཉམ་དུ་མལ་ཁང་གཅིག་ཏུ་བསྡད་ན། ཤི་རུང་ཐར་
བ་ཞིག་ཡོད་དམ”བསྟན་འཛིན་འཇིགས་མེད་ཀྱིས་སླར་ཡང་སྡུག་བསྔལ་ཆེན་པོ་དང་
152



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བཅས་དེ་ལྟར་དྲན།
རླུང་བུ་ལྡོམ་པོ་དེས་ཤེལ་སྒོ་མེད་པའི་དྲ་མིག་དེ་ལ་དཔུང་འཇུག་བྱེད་བཞིན་ཡོད་ལ།
རླུང་གི་རྒྱུ་ཕྱོགས་དང་བསྟུན་ནས་དྲ་མིག་དལ་གྱིས་འདར་བ་དང་དྲ་ཡོལ་དལ་གྱིས་གཡོ་
བཞིན་གདའ། ཁོས་གྱོན་གོས་ནག་པོ་ཅན་གྱི་སྐྱེས་མའི་སྣང་བརྙན་དེ་ཕར་ལ་འདེད་
ཆེད། བཙན་ཤུགས་ཀྱིས་ཡིད་སེམས་རྩེ་གཅིག་ལ་བསྡུས་ཏེ་དྲ་མིག་ལ་ཅེར་ནས་བསྡད་
པ་ན། ཨར་འདམ་གྱི་སྟེགས་བུ་དེ་གྱེན་ལ་གཏན་ནས་མ་སྐྱེས་པ་དང་། དྲ་ཡོལ་ནི་སྔར་
བཞིན་ལ་ཁའི་དར་ལྕོག་ལྟར་ལྷབ་ལྷུབ་ཏུ་གཡོ་བཞིན་ཡོད་མོད། དེ་ཡི་ངོས་སུ་གཟུང་
སྔགས་གཅིག་ཀྱང་མི་མཐོང་། བོད་ཡིག་ཕྲེང་བར་སྤེལ་བའི་དར་ལྕོག་ཅིག་མཐོང་ན་
དགའ་བ་ལ་ཨང་།
དར་ལྕོག་བདག་ལ་རིམ་གྲོ་ཞིག་བསྒྲུབ་དགོས་པ་མ་ཡིན་ནམ། རེད། རིམ་གྲོ་
བསྒྲུབ་དགོས། འོ་ན་ཅི་ཞིག་སྒྲུབ་ན་ལེགས་སམ། སྤྱིར་ན་སྐབས་འདིར་སྔགས་པ་མཐུ་
ལྡན་ཞིག་གདན་དྲངས་ན་ལེགས་མོད། འོན་ཏེ་རྙིང་མའི་སྔགས་ལ་བོན་དང་ཧྭ་ཤང་གི་
ཆོས་ཀྱི་ལྷད་ཞུགས་ཡོད་པ་མ་ཡིན་ནམ། ད་ཅི་བྱ། ད་ནི་ཅི་བྱ། རེད། འཆི་བ་ལས་ཐར་
ཐབས་ཡོད་ན། གནས་སྐབས་སུ་རྙིང་ཆོས་ལ་བསྟེན་རུང་འགལ་བ་ཅི་ཡོད། གང་ལྟར་
ནང་བསྟན་རེད།" བསྟན་འཛིན་འཇིགས་མེད་ཀྱིས་གཡས་ལག་ལ་དཀྲིས་འདུག་པའི་
ཕྲེང་བ་དེ་མྱུར་སྟབས་ཀྱིས་བླངས།
བསྟན་འཛིན་འཇིགས་མེད་ནི་མདོ་སྨད་ཀྱི་དགོན་སྡེ་ཆུང་ཆུང་ཞིག་གི་གྲྭ་པ་ཕལ་
བ་ཞིག་ཡིན་ལ། མི་ལོ་བཅུ་གསུམ་སྟེང་ནས་ཆོས་སྒོར་ཞུགས་པ་ནས་བཟུང་ཆོས་སྡེ་དེ་ནས་
བགྲང་བྱ་ཉི་ཤུ་ལ་བསྡད་རུང་། གཞུང་བཀའ་པོད་ལྔའི་ཡིག་འབྲུ་གཅིག་ཀྱང་མ་མཐོང་།
འོན་ཏེ་ཁོ་རང་གིས་མོ་རྩིས་གཉིས་ལ་སྦྱོང་བ་ཅུང་ཟད་བྱས་ཡོད་པ་ན། མོ་ནི་སྲོག་ཕྲུ་
དོན་ཕྱུ་ཅི་ལ་བཏབ་ཀྱང་རང་གིས་མཐོང་ཐོས་བརྗོད་པ་ལྟར་བཤད་ཐུབ་པས། ཆོས་སྡེ་
153



གཡུ་དྲུག་དཀར་དཔེ་ཚོགས།
ཆུང་ཆུང་དེ་ཡི་ལྷ་སྡེ་ཁྲོད་ན་སྙན་གྲགས་མི་ཆུང་བ་ཞིག་མཆིས་མོད། རང་གིས་རང་
ཉིད་ཀྱི་དོན་ཕྱུ་སོགས་ལ་གཏན་ནས་བརྟག་མ་མྱོང་། འོན་ཏེ་དེ་རིང་ནི་མི་བརྟག་ཐབས་
མེད་རེད། ཁོས་ཕྲེང་རྡོག་རྣམས་འདྲེན་ལུགས་ལྟར་དྲངས་ཏེ་ལན་ཞིག་བརྟགས་པ་ན།
སྲོག་ནི་རྡོ་རྗེ་བྲག་ལས་སྲ་མོད། རླུང་རྟ་རྒུད་དེ་གྱོད་དང་ཁ་མཆུར་འཕྲད་གྲབས་ཡོད་
པས། གདུགས་དཀར་གྱི་དར་ལྕོག་ལུས་ཚད་བཅུ་དང་ཁ་མཆུ་ནག་པོའི་དར་ལྕོག་ལུས་
ཚད་བདུན་འགྱོགས་དགོས་འདུག སྲོག་ལ་ཉེན་ཁ་མེད་ན་དར་ལྕོག་དེ་ཙམ་གྱི་འགྲོ་
གྲོན་ནི་ཅི་ཡང་མ་ཡིན། ཁོས་དགའ་སྤྲོ་དང་བཅས་ཕྲེང་བ་འདྲེན་བཞིན་སླར་ཡང་ལན་
ཞིག་བརྟགས་པ་ན། སྲོག་ནི་རླུང་ཁའི་མར་མེ་དང་མཚུངས། རྐྱེན་ངན་བར་ཆད་ཟློག་
དགོས་ན། བཀའ་འགྱུར་ཚར་གཅིག་རྡོ་ལ་བརྐོ་དགོས། ཨ་ཁ་ཁ། ང་ནི་སྤྲུལ་སྐུ་འབྱོར་
ལྡན་པ་ཞིག་མིན། གཏོང་ཕོད་ཅན་གྱི་ཡོན་བདག་ཕྱུག་པོ་ཞིག་ཀྱང་མིན། དངུལ་འབོར་
དེ་འདྲ་ཞིག་གང་ན་ཡོད། ལུས་པོ་བདེ་ཐང་ཡིན་དུས་ལ་ལུང་ཀུན་ལ་འདུར་ཏེ་ཡོན་ལ་
འབད་ཆོག་མོད། ད་སྐབས་གོ་སྐབས་དེ་འདྲ་གང་ན་ཡོད། བསྟན་འཛིན་འཇིགས་མེད་
ཀྱིས་འཚུབ་ཆ་དང་བཅས་ཕྲེང་བ་འདྲེན་བཞིན་ཡང་བསྐྱར་ཐེངས་ཤིག་ལ་བརྟག་པ་ན།
ཡུགས་མོའི་གོས་གྲིབ་ཕོག་པས་གྲིབ་སེལ་ལོ་གྲངས་ཤིག་འདོན་དགོས། སྲིད་དམ། དེ་ནི་
ལོ་བཅུའི་སྔ་རོལ་གྱི་དོན་དག་ཅིག་མ་ཡིན་ནམ།
བསྟན་འཛིན་འཇིགས་མེད་ཀྱིས་དམིགས་པ་རྩེ་གཅིག་ལ་གཏད་དེ་ཅི་བྱེད་གང་
བྱེད་ལ་བསམ་བློ་བཏང་མོད། ཡ་ཆུང་དུ་གྲོག་མ་མང་པོ་ངེས་གཏན་མེད་པར་ཕྱོགས་
བཞིར་རྒྱུགས་བཞིན་ཡོད་པ་མཚུངས་པས། བསམ་གཞིག་ལ་མཐའ་འབྲས་གདེང་ཚོད་
ཅན་ཞིག་མ་སྨིན། འུ་ཐུག་སྟེ་ཅི་བྱེད་འདི་བྱེད་མེད་སྐབས་སླར་ཡང་ལན་གྲངས་དུ་མར་
བརྟགས་མོད། མོ་ཡི་འབྲས་བཤད་ནི་ཅི་བཤད་ལ་ངེས་པ་མེད་པའི་སྨྱོན་པའི་ལབ་བརྡོལ་
དང་མཚུངས།
154



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
འོ་ན་ཅི་ཞིག་བྱས་ན་བཟང་ངམ།
སྐབས་དེར། ཁ་ཆེའི་སྐྱེས་མ་དེ་མཐོང་ལམ་ན་མི་འདུག
ཁ་ཆེ་དང་བོན་གྱི་ནད་པ་དེ་གཉིས་ཀྱི་ལག་རྩར་གནམ་ཁབ་རེ་བཏགས་འདུག་
ལ། ཁོ་གཉིས་སོས་དལ་བག་ཕེབས་ཀྱིས་མནལ་ལུགས་ལ་གཞིགས་ན་ནད་ཡམས་དྲག་
པོ་ཞིག་གིས་བཟུང་མེད་པ་འདྲ། འོན་ཀྱང་རང་གི་ནད་དེ་ད་དུང་ཅི་ཡིན་ངོས་ཟིན་མེད་
པས། གནས་སྐབས་སུ་གནམ་ཁབ་འདོགས་པའི་གོ་སྐབས་ཀྱང་མ་ཐོབ། །
མདང་དགོང་ཆར་བ་ཆེན་པོ་ཞིག་བབས་སོང་། དེ་རིང་གི་གནམ་གཤིས་ཧ་ཅང་
བསིལ། བསྟན་འཛིན་འཇིགས་མེད་ཀྱིས་ཡུན་རིང་ལ་རླུང་བུ་ལྡོམ་པོ་དེ་ལ་རེ་ལྟོས་བྱས་
མོད། ཕྱི་རོལ་གྱི་མཁའ་དབུགས་ནི་དཀག་འདུག་པ་དང་མཚུངས་པས། དྲ་ཡོལ་ལ་
ལྷབ་ལྷུབ་གཡོ་བའི་གོ་སྐབས་ཤིག་ག་ལ་ཡོད་དེ་གཏན་ནས་མེད། སྐབས་ཤིག་ལ། ཁོས་
ཅི་དྲན་འདི་དྲན་མེད་པར་རང་གི་ལག་མགོར་བཏགས་འདུག་པའི་གནམ་ཁབ་ཀྱི་སྨན་
ཆུ་ལ་ཞིབ་ལྟ་ལན་ཞིག་བྱས་པ་ན། ལྟད་མོ་གསར་བ་དང་བསམ་བློ་གཏོང་ས་གསར་བ་
ཞིག་རྙེད་པས། དྲ་ཡོལ་ལ་བརྟེན་ནས་དར་ལྕོག་མཐོང་འདོད་ཡོད་པའི་འདུན་པ་དེ་ནམ་
མཁའི་འཇའ་ལྟར་ཡལ་སོང་
། འོ། ཡིད་སེམས་རྣལ་ལ་ཕབ་པར་ནུས་ན། འཇིག་རྟེན་
གྱི་དངོས་པོ་ཀུན་ལ་ལྟད་མོ་མེད་པ་གཅིག་ཀྱང་མེད་པ་དང་། ཞིབ་ཏུ་བརྟགས་ན་ལྐོག་ཏུ་
མ་གྱུར་པའི་དངོས་པོ་གཅིག་ཀྱང་མེད། གནམ་ཁབ་ལ་ལྟོས་དང་། སྨན་ཆུ་ཅན་གྱི་ཤེལ་
དམ་ཞིག་གནམ་ལ་བཏགས་ཏེ། སྦུ་གུ་ཕྲ་མོ་ཞིག་གི་སྣེ་གཅིག་ཤེལ་དམ་དེ་ཡི་མཆུ་ཏོར་
འཛེར་བ་དང་། སྣེ་མོ་གཞན་ཞིག་ནད་པའི་རྩ་ལམ་ལ་འཛེར་བ་ན། ཤེལ་དམ་ནང་གི་
སྨན་ཆུ་ཐུར་ལ་འཐིགས་ཏེ་ནད་པའི་རྩ་ལམ་བརྒྱུད་ནས་ལུས་ལ་ཁྱབ་སྟེ། སྨན་ཆུའི་ནང་
གི་སྨན་རྫས་ཀྱིས་གང་ནས་ནད་ལ་འཕྲད་ན་དེ་ནས་རིམ་གྱིས་བཅོམ་སྟེ་མི་ལུས་བདེ་ལ་
འགོད་པ་ཡིན། འདི་ནི་སེམས་ལྡན་གྱི་གང་ཟག་ཅིག་གིས་ཀྱང་མི་ནུས་པ་ཞིག་མིན་ནམ།
155



གཡུ་དྲུག་དཀར་དཔེ་ཚོགས།
དེ་ལས་ཀྱང་ཡ་མཚར་བ་ཞིག་ནི། སྦུ་གུ་ཕྲ་མོ་དེ་ཡི་གོང་རོལ་ན་སྦུ་གུ་སྦོམ་པོ་མཐེ་བོང་
ཙམ་ཞིག་ཡོད་པ་དེ་ནི་ནམ་ཡང་སྨན་ཆུས་གང་མི་སྲིད་རུང་། སྨན་ཆུ་ཤེལ་དམ་ནས་རྩ་
ལམ་ལ་རྒྱུགས་པ་ལ་བར་ཆད་གཏན་ནས་མི་བྱེད། འོ། ད་དུང་དེའི་ག་ལ་ཚད། ཤེལ་
དམ་ནང་གི་སྨན་ཆུ་དེ་སྦུ་གུ་ཕྲ་མོ་དེ་བརྒྱུད་ནས་སྦུ་གུ་མཐེ་བོང་འདྲ་བ་དེ་ལ་རྡོག་པ་རེ་
རེ་འཐིགས་པ་ན། ཤེལ་དམ་གྱི་སྨན་ཆུའི་ཁྲོད་དུ་དབུགས་ལྒང་ནས་རྡོག་འདྲ་བ་འགའ་
ཞིག་གྱེན་ལ་འཕྱུར་ཡོང་། སེམས་ཅན་ཐམས་ཅད་ཤི་ན་དམྱལ་བ་དང་མཐོ་རིས་ལ་འགྲོ་
ལུགས་ནི་འདི་ལྟ་བུ་ཞིག་ཡིན་ནམ། ཡང་ན་སྨན་ཆུ་ཐུར་ལ་འཐིགས་པ་དེས་མི་རྣམས་ཤི་
རྗེས་བེམ་པོ་དུར་ལ་སྦ་དགོས་པ་དེ་མཚོན་པ་དང་། དབུགས་ལྒང་གྱེན་ལ་འཕྱུར་བ་དེས་
རྣམ་ཤེས་མཐོ་རིས་སུ་འགྲོ་བ་མཚོན་པ་ཡིན་ནམ། གཞན་པ་ནི་མི་ཤེས་མོད། རང་ཉིད་
ནི་སྐྱིད་ལ་སྡུག་པའི་འཇིག་རྟེན་མི་ཡུལ་འདིར་གཏན་དུ་འཚོ་རྒྱུ་བྱུང་ན། རྣམ་ཤེས་མཐོ་
རིས་སུ་མ་སོང་རུང་སྡུག་བསྔལ་ཅི་ཡང་མེད།
སྨན་ཆུ་སེར་པོ་དེ་སྦུ་གུ་བརྒྱུད་ནས་བསྟན་འཛིན་འཇིགས་མེད་ཀྱི་རྩ་ལམ་ལ་
བཞུར་བཞིན་གདའ། །
གྲྭ་པ་གསུམ་ནད་ཁང་ལ་འཛུལ་བྱུང་། ཁོ་ཚོ་ནི་ནད་ཁྲི་གཉིས་པའི་ནད་པའི་མགྲོན་
པོ་རེད།
བསྟན་འཛིན་འཇིགས་མེད་ཀྱིས་བོན་གྱི་གྲྭ་པ་དེ་གསུམ་གྱི་རྗེས་ལ་བོན་གྱི་ལྷ་དང་
ལྷ་མོ་གང་མང་ཞིག་དེད་ཡོད་ངེས་སྙམ་པ་ན། ལུས་ཀྱི་མགོ་མཇུག་ཐམས་ཅད་གཟུགས་
མེད་ཀྱི་དངོས་པོ་ཞིག་གིས་ཡོངས་སུ་མནན་ཏེ་དབུགས་ཀྱང་འབྱིན་དཀའ་བའི་ཚོར་སྣང་
བྱུང་བས། བོན་པོ་རྣམས་ལ་རྒྱབ་གཏད་དེ་སྐྱབས་འགྲོ་ཡང་ནས་ཡང་དུ་བཟླས།
སྨན་ཁང་འདི་ལ་ཡོང་ནས་ཉིན་བཅུ་འགོར་མོད། ཉིན་གསུམ་སྔོན་ལ་ད་གཟོད་
བསྟན་འཛིན་འཇིགས་མེད་ལ་སྨན་བཅོས་བྱེད་མགོ་བརྩམས། ད་ནངས་ཞོགས་པར་
156



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཁོས་རེ་ལྟོས་དང་བཅས་སྨན་པར་རང་གི་ནད་ཀྱི་གནས་ཚུལ་དྲིས་མོད། བསམ་ཡུལ་
ལས་འདས་པ་ཞིག་ལ་སྨན་པས་ད་དུང་མི་ཤེས་ཞེས་བཤད་བྱུང་། །
ནད་ཅི་ཡིན་མ་ཤེས་པར་སྨན་བཅོས་བྱེད་ཐབས་ཤིག་ཡོད་དམ། བསྟན་འཛིན་
འཇིགས་མེད་ཀྱི་ཡིད་སེམས་རབ་ཏུ་ཕམ་པ་ན། གནམ་ཁབ་ལ་ལྟད་མོ་ཅི་ཡང་མེད་པ་
དང་། སྨན་ཆུ་སེར་པོ་དེ་སྦུ་གུ་བརྒྱུད་ནས་རྩ་ལམ་ལ་བབས་ཏེ་ལུས་ཀྱི་མགོ་མཇུག་ཀུན་
ལ་ཁྱབ་སྐབས། སྨན་རྫས་ནད་ལ་འཕྲད་ན་གཞའ་ནས་འགྲོ་བཞིན་ཡོད་པའི་ཚོར་སྣང་
བྱུང༌། །
བསྟན་འཛིན་འཇིགས་མེད་ཀྱི་རེ་ཐག་ཡོངས་སུ་ཆད་པས། ཅི་དྲན་འདི་དྲན་མེད་
པར་རླུང་བུ་ལྡོམ་པོ་དེ་ཤུགས་ཀྱིས་ལྡང་སྟེ། དྲ་ཡོལ་རི་ཁའི་དར་ལྕོག་ལྟར་ལྷབ་ལྷུབ་གཡོ་
བར་རེ་ལྟོས་བྱས། འོན་ཀྱང་། ཁོས་ཕྱི་དྲོའི་ཆུ་ཚོད་གསུམ་བར་དུ་བསྒུགས་རུང་། རླུང་
བུ་ལྡོམ་པོ་དེ་ས་ཆ་གཞན་ཞིག་ལ་འཁྱམས་སོང་བས། ཤེལ་སྒོ་མེད་པའི་དྲ་མིག་དེ་ནི་
བསེར་བུ་འཇམ་པོ་ཞིག་གིས་ཀྱང་དཔུང་འཇུག་མ་བྱས། སྐབས་ཤིག་ལ། ཤ་སྦྲང་ཉིས་
རྩེག་ཅིག་དྲ་མིག་བརྒྱུད་ནས་ནད་ཁང་ནང་རོལ་ལ་འཕུར་ནས་སླེབས་བྱུང་། སྦྲང་མ་དེ་
གཉིས་ཁོ་རང་གི་ལུས་སྟེང་ལ་འབབ་གྲབས་བྱེད་སྐབས། རང་དབང་མེད་པར་ལག་པ་
ལན་འགར་གཡུག་པ་ན། ཤ་སྦྲང་དལ་བ་དལ་བུར་འཕུར་ཏེ་ཁ་ཆེ་བ་ཡི་ཞྭ་མོ་དཀར་པོའི་
སྟེང་ལ་བབས། དེ་ནས་ཁ་ཆེ་བ་དེས་ཅི་ཞིག་རྟོགས་པ་ལྟར་ལག་པ་གཡུག་ཙམ་བྱས་པ་
ན། ཤ་སྦྲང་སླར་ཡང་འཕུར་ཏེ་མལ་ཁྲི་གཉིས་པའི་ནད་པའི་དཔུང་བའི་ངོས་ལ་བབས་
མོད། སྐབས་དེར། ནད་པ་དེ་བོན་དཔེ་ཞིག་གི་སྟེང་ལ་ཅེར་ཡོད་པས། རང་གི་ལུས་
སྟེང་ན་སེམས་ཅན་ཆུང་ཆུང་གཉིས་ཀྱིས་ཉིས་སྦྱོར་གྱི་བདེ་བ་རོལ་བཞིན་ངལ་གསོས་
ཡོད་པ་མ་རྟོགས། ཡུད་ཙམ་གྱི་རྗེས་སུ། ནད་ཁང་ཕྱི་རོལ་ནས་བྱིས་པ་ཞིག་ཤུགས་ཀྱིས་
རྒྱུགས་པ་ན། ཤ་སྦྲང་གཉིས་ཀྱིས་ནད་ཁྲི་གསུམ་པ་དམིགས་ནས་འཕུར་བྱུང་། ཚུལ་དེ་
157



གཡུ་དྲུག་དཀར་དཔེ་ཚོགས།
མཐོང་བས་བསྟན་འཛིན་འཇིགས་མེད་ཀྱིས་རང་ལ་ཡུགས་མོའི་གོས་གྲིབ་ཕོག་ཡོད་པ་
མ་ཟད། ད་དུང་ཕྱི་རོལ་བ་གཉིས་ཀྱི་ལུས་གྲིབ་ཕོག་ན་འཆི་བ་ལས་གཞན་མེད་སྙམ་ནས་
བྲེལ་འཚུབ་གློ་བུར་བ་ཞིག་སྐྱེས་ཏེ། གམ་གྱི་ལག་ཕྱི་དེ་བླངས་ནས་ཤུགས་ཀྱིས་གཡུག་པ་
ན། ཤ་སྦྲང་གཉིས་ཀ་སོ་སོར་གྱེས་པ་མ་ཟད། སྔ་གཞུག་བྱས་ཏེ་དྲ་མིག་ཕྱི་རོལ་ལ་འཕུར་
སོང་བ་དང་། ནད་གྲོགས་གཉིས་ཀས་ཚུལ་དེ་མཐོང་ན། ཅི་ཞིག་གི་མཐིལ་དོན་རྟོགས་
པའི་ཉམས་ཀྱིས་བསྟན་འཛིན་འཇིགས་མེད་ལ་ཅེར་བྱུང་།
བསྟན་འཛིན་འཇིགས་མེད་གན་རྐྱལ་དུ་མནལ་ཏེ་ཁང་བའི་གནམ་གཅལ་ལ་ཅེར་
ནས་བསྡད། སྐབས་ཤིག་ལ། ཁོས་དམིགས་ཡུལ་ཅི་ཡང་མེད་པར་མགོ་བོ་གཡས་སུ་
དཀྱོགས་པ་ན། རྩིག་པའི་ངོས་ཀྱི་མེ་ལོང་ཆེན་པོ་དེ་མཐོང་ལམ་ལ་སོན། འོ་འོ། མེ་ལོང་
ནང་ན་གཟུགས་རིས་མང་པོ་ཞིག་དལ་གྱིས་གཡོ་བཞིན་འདུག ཨ་ལ། མེ་ལོང་ནང་ལ་
ཡུལ་གྲུ་འདིའི་ཚོང་ཁྲོམ་གྲགས་ཅན་དེ་ཤར་འདུག་པ་མིན་ནམ། འབྲོག་ཁུལ་གྱི་རྫོང་
མཁར་འདི་ན་ཚོང་ཁྲོམ་གཅིག་ལས་མེད་ལ། བསྟན་འཛིན་འཇིགས་མེད་ཚོང་ཁྲོམ་
འདི་ལ་ལན་གྲངས་ག་ཙམ་ལ་སོང་བ་ཁོ་རང་གིས་ཀྱང་མི་ཤེས་ཤིང་། གང་ལྟར་ཚོང་ཁྲོམ་
དེ་ཡི་ས་ཆ་གང་ན་རྡོ་བ་ཇི་འདྲ་ཞིག་ཡོད་པའང་ཁོའི་སེམས་སུ་ཁྲིགས་ཁྲིགས་ཡིན་པས།
དགའ་སྤྲོ་གློ་བུར་བ་ཞིག་དང་བཅས་མེ་ལོང་ནང་གི་ཁྲོམ་གཞུང་ལ་བལྟས་ནས་བསྡད།
དེ་རིང་ཚོང་ཁྲོམ་ན་མི་མང་པོ་མི་འདུག་མོད། མི་ཚོགས་ཁྲོད་དུ་འཚང་ཁ་བྱེད་མ་དགོས་
ན་བདེ་སྐྱིད་ཅིག་ཡིན་པ་འདྲ་སྟེ། ལ་ལར་བྲེལ་འཚུབ་ཅི་ཡང་མེད་པར་ཚོང་ཁང་ཆུང་
ཆུང་རེ་རེའི་ནང་ལ་འཛུལ་ནས་རང་གིས་དམིགས་པའི་ཟོང་རྫས་འཚོལ་བཞིན་ཡོད་
པ་དང་། ལ་ལས་ལག་ལ་ཟོང་རྫས་མང་པོ་རེ་བཟུང་སྟེ་དལ་ལྷོད་ཀྱིས་ཁྱིམ་མམ་ཅི་ཞིག་
དམིགས་ནས་མདུན་ལ་འགྲོ་བཞིན་མཆིས། ཡང་མི་ལ་ལ་ཞིག་ལ་དམིགས་ཡུལ་ཅི་ཞིག་
ཡོད་པ་མི་ཤེས་མོད། གཡས་གཡོན་ལ་ལྟད་མོ་ལྟ་བཞིན་དལ་བ་དལ་བུར་མདུན་ལ་འགྲོ་
158



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བཞིན་འདུག སྐབས་ཤིག་ལ། གཡང་འཛོམས་ཚོང་ཁང་ནས་གསར་བུ་ཞིག་སྒོ་ལ་བྲོས་
པ་ན། དེའི་རྗེས་ལ་གསར་མོ་ཞིག་གིས་དེད་བྱུང༌། ཁོ་རང་གོམ་པ་འགའ་ལ་བྲོས་རྗེས་
གསར་མོའི་ལག་ལ་ཚུད་པ་མ་ཟད། ལག་ན་ཡོད་པའི་དངོས་པོ་དེའང་གསར་མོའི་ལག་
ཏུ་ཚུད་མོད། གཉིས་ཀའི་བསམ་དོན་གྲུབ་པ་ནང་བཞིན་དགའ་དགའ་སྤྲོ་སྤྲོའི་ངང་ནས་
ཚོང་ཁང་ཆུང་ཆུང་གཞན་ཞིག་ཏུ་འཛུལ་སོང་། དར་ཆ་སྔོན་པོ་ཅན་གྱི་ཁ་ཆེ་ཟ་ཁང་དེ་
ནས་རལ་ཐུམ་དམར་པོ་ཅན། ཨག་ཚོམ་གྲོ་བོ་ཅན། ལུས་ལ་སེར་སྐྱ་གཉིས་ཀའི་གྱོན་
གོས་བསྡེབས་ནས་གྱོན་འདུག་པའི་སྔགས་པ་ཞིག་སྒོ་ལ་བུད། འོ། ཁོ་རང་ནི་གཡུ་རྔོག་
སྡེ་བའི་ཨ་ཁུ་པདྨ་ཐོགས་མེད་རེད། ད་ལོ་ཕོ་ལོ་བརྒྱད་ཅུ་ལ་སོན་འདུག་མོད། ལུས་ཕོ་
རྒྱགས་ཤིང་བདེ་ཐང་ཡིན་པས་ལམ་ལ་འགྲོ་དུས་གོམ་པ་རེ་རེ་དལ་གྱིས་མདུན་ལ་སྤོས་
ནས་ཧང་འགྲོས་བྱས་པ་ན། གཟི་ཉམས་ཁྱད་པར་བ་ཞིག་འདུག སློབ་གྲྭ་གྲོལ་སོང་བ་
འདྲ། སློབ་ཆུང་གི་སློབ་མ་སྐོར་ཞིག་གིས་གཅིག་གཅིག་ལ་མཚར་གཏམ་མམ་ཅི་ཞིག་
བཤད་བཞིན་དགའ་དགའ་སྤྲོ་སྤྲོའི་ངང་ནས་མདུན་ལ་འགྲོ་བཞིན་ཡོད། སློབ་མ་དེ་དག་
གི་རྗེས་ན་ལས་བྱེད་པ་སྐོར་ཞིག་ལོས་ཡིན་སྙམ་པའི་གསར་བུ་གསུམ་བྲེལ་བ་བྲེལ་བུར་
མདུན་ལ་འགྲོ་བཞིན་ཡོད་ལ། ཁོ་ཚོའི་འགྲོ་ལུགས་ལ་བལྟས་ན་བྱ་བ་གལ་ཆེན་ཞིག་
ཡོད་པ་འདྲ། ཁོ་མོ་སུ་ཡིན་ནམ། སུ་ཡིན་ནམ། འོ། ཁོ་མོ་རྫོང་དཔོན་གཞོན་པ་དཔལ་
སྐྱབས་ཀྱི་ཆུང་མ་རེད། ལོ་འགའི་སྔོན་ལ་ཅི་ཡིན་འདི་ཡིན་མེད་པར་ནད་ཅིག་གིས་
བཟུང་བ་ན། དགོན་པར་ཡོང་ནས་ཟླ་བ་གསུམ་ལ་ཕྱག་འཚལ་མོད། ད་སྐབས་ནད་ལས་
ཡོངས་སུ་ཐར་བ་ན། ལུས་ཀུན་ལ་འཕྱོར་སྒེག་གི་ཉམས་ཀྱིས་ཕྱུག་པ་མ་ཟད། གོམ་པ་
སྤོ་ལུགས་ལའང་གཟི་ཉམས་ཐུན་མོང་མ་ཡིན་པ་ཞིག་མཆིས། ཚོང་ཁྲོམ་གྱི་གྲུ་ཟུར་དེ་
ན་སྐྱེས་པ་གོས་ཧྲུལ་ཅན་ཞིག་ཙོག་འདུག ཁོ་རང་ནི་ནམ་རྒྱུན་ཚོགས་དྲུག་རང་གྲོལ་
གྱི་མགུར་གླུ་དབྱངས་སུ་གྱེར་ནས་ལེན་བཞིན་ཡོད་པའི་སློང་མོ་བ་དེ་མིན་ནམ། ཁོ་རང་
159



གཡུ་དྲུག་དཀར་དཔེ་ཚོགས།
གིས་དགའ་སྤྲོ་དང་བཅས་ལག་གི་པི་ཝང་རྟ་མགོ་མ་དཀྲོལ་བཞིན་ཡོད་པར་གཞིགས་
ན། དེ་རིང་ཡང་མགུར་གླུ་སྙན་མོ་ཞིག་ལ་བརྟེན་ནས་མི་རྣམས་ཀྱི་ཡིད་སེམས་ཁོ་རང་
གི་ཕྱོགས་ལ་འགུགས་བཞིན་ཡོད་པ་རྟོགས་ཐུབ། ཨ་ཨ། མི་ལ་ནད་ཟེར་བ་ཞིག་མེད་ན།
སློང་མོ་བ་ཞིག་ཡིན་རུང་ཧ་ཅང་སྐྱིད་པ་འདྲ། །
བསྟན་འཛིན་འཇིགས་མེད་ཀྱིས་ཁྲོམ་གཞུང་གི་ལྟད་མོ་མཐོང་བ་ན། ཡིད་སེམས་
ཀྱི་སྡུག་བསྔལ་དེ་རིམ་གྱིས་བོར་སོང་། །
བསྟན་འཛིན་འཇིགས་མེད་ཁྲོམ་གཞུང་ལ་ཅེར་ནས་བསྡད།
སྐབས་ཤིག་ལ། བསྟན་འཛིན་འཇིགས་མེད་ཀྱི་སེམས་པ་སྔར་བཞིན་ཁྲོམ་གཞུང་
ལ་ཅེར་ཡོད་མོད། མིག་ལྕིབས་ཀྱིས་མིག་ཟུང་ཡོངས་སུ་བཏུམས་པ་དང་། ཡུད་ཙམ་གྱི་
རྗེས་སུ་སྡུར་བ་ཐན་ཐུན་ཞིག་ངང་གིས་འཐེན་བྱུང་།
རྨི་ལམ་དུའང་བསྟན་འཛིན་འཇིགས་མེད་ཀྱིས་མེ་ལོང་ནང་གི་ཁྲོམ་གཞུང་དེ་
བརྗེད་མེད། ཁོ་རང་ནད་ཁྲིའི་སྟེང་ནས་ས་ལ་བབས་ཏེ་མེ་ལོང་ཕྱོགས་སུ་སོང་བ་ན།
རང་དབང་མེད་པར་རྐང་བ་ཡ་གཅིག་མེ་ལོང་ཁྲོད་ལ་སྤོ་ཐུབ་པར་གྱུར་པ་དང་། དེ་ནས་
མྱུར་སྟབས་ཀྱིས་གོམ་འགའ་ལ་སོང་བ་ན་ཡིད་དུ་འོང་བའི་ཁྲོམ་གཞུང་དེ་ལ་སོན་བྱུང་།
ཁོས་ལུས་ཀྱི་རྩལ་ཀུན་རྐང་འོག་ལ་བསྡུས་ནས་མཆོང་ལྡིང་ལན་ཞིག་བྱས་མོད། རང་
སེམས་ཀྱིས་སྤྲོ་སྣང་དེ་ལེགས་པར་མཚོན་མ་ཐུབ་པ་འདྲ་བས། ས་ན་ཡོད་པའི་ཝུ་ཆང་
གི་ཤེལ་དམ་དེ་ལ་ཤུགས་ཀྱིས་རྡོག་ཐོས་ལན་ཞིག་གཞུས་པ་ན། ཤེལ་དམ་དེ་ཡ་ཡོ་མེད་
པར་ཁ་ཆེ་ཟ་ཁང་དེ་ཡི་དྲ་མིག་ངོས་ལ་ཕོག་པ་དང་། ཁྲོག་སྒྲ་ཆེན་པོ་ཞིག་དང་མཉམ་
དུ་དྲ་མིག་གི་ཤེལ་སྒོ་ཆག་པ་མ་ཟད། རྩིག་པའི་ངོས་ཀྱི་མེ་ལོང་ཆེན་པོ་དེའང་ཆག་པས།
བསྟན་འཛིན་འཇིགས་མེད་ཐོགས་རེག་གཏན་ནས་མེད་པའི་བར་སྣང་ཞིག་ནས་ཐུར་ལ་
ལྷུང་སོང་། ཐུར་ལ་ལྷུང་སོང་། །
16O



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བསྟན་འཛིན་འཇིགས་མེད་མྱུར་སྟབས་ཀྱིས་ཐུར་ལ་ལྷུང་སོང་། རྣ་ལམ་དུ་བསིལ་
རླུང་འཇམ་པོ་ཞིག་གྲང་ཤུར་ཤུར་དུ་ལྡང་མོད། ཁོ་རང་ཐུར་ལ་ཇི་ལྟར་ལྷུང་རུང་ས་ངོས་
ལ་གཏན་ནས་འཕྲད་མི་སྲིད། ཁོས་ཨག་རྒྱངས་ཆེན་པོ་ཞིག་བྱེད་འདོད་མོད། ངག་ན་སྒྲ་
གསལ་ལ་མི་གསལ་བ་ཞིག་ཀྱང་མེད། ཁོས་ཅི་ཞིག་ལ་གསོལ་བ་འདེབས་དགོས་བསམ་
མོད། རང་གི་སྐྱབས་དང་སྐྱོབ་པ་དེ་སུ་ཡིན་མི་ཤེས་པས། འཇིགས་སྣང་ཆེན་པོ་དང་
བཅས་ས་ངོས་ལ་འཕྲད་པར་མི་སྒུག་ཐབས་མེད་བྱུང་། །
བསྟན་འཛིན་འཇིགས་མེད་གཉིད་ལས་སད་དུས། ཁོ་རང་རང་ཉིད་ཀྱི་ནད་ཁྲིའི་
སྟེང་ན་ཙོག་འདུག་པ་དང༌། ལུས་ཀུན་རྔུལ་ཆུས་བཟུང་འདུག་པ་རྟོགས། ནད་གྲོགས་
གཉིས་ཀ་ཧ་ལས་པའི་ངང་ནས་ཁོ་རང་ལ་ཅེར་ནས་འདུག་པར་གཞིགས་ན། རང་གིས་
སྨྱོ་རྟགས་ཚད་ལས་འདས་པ་ཞིག་བསྟན་པ་འདྲ་སྙམ་མོད། བར་སྣང་ནས་ཐུར་ལ་ལྷུང་བ་
རྨི་ལམ་ཞིག་ཡིན་པ་རྟོགས་པ་ན། རང་དབང་མེད་པར་དགའ་སྤྲོ་ཆེན་པོ་ཞིག་སྐྱེས་བྱུང༌།
རྨི་ལམ་དེ་ནི་ཅི་ཞིག་གི་བརྡ་ཡིན་ནམ། །
རིམ་གྲོ་ཞིག་ཅིས་ཀྱང་བསྒྲུབ་དགོས། འོ་ན་བཅའ་བ་ནི་ཅི་ཞིག་ཡིན་ནམ། ཅི་ཞིག་
ཡིན་ནམ། བོན་པོ་འདི་ལ་སྐྱབས་བཅོལ་དགོས་སམ། མིན། མིན། ཆོས་སྐྱོང་སྲུང་མའི་
ཐུགས་མ་དགྱེས་ན་ཇི་ལྟར་བྱ། འོ། རེད། གལ་སྲིད་རྐྱེན་ངན་དེ་འདྲ་མ་བྱུང་ན། བན་
ཆོས་སྤངས་ནས་བོན་ལ་ཞུགས་ཀྱང༌། བོན་གྱི་ཆོས་སྐྱོང་སྲུང་མ་བན་ལས་བཙན་པར་
བརྗོད་པས། སྲོག་ལ་ཉེན་པའི་ཆག་སྒོ་འབྱུང་མི་སྲིད། བསྟན་འཛིན་འཇིགས་མེད་ཀྱིས་
ཐོག་མར་ནད་ཁྲི་གཉིས་པའི་སྟེང་གི་ནད་པ་དེར་འཛུམ་མདངས་ཤིག་བསྟན་རྗེས། དེ་
ནས་མྱུར་སྟབས་ཀྱིས་ནད་ཁྲིའི་སྟེང་ནས་ས་ལ་བབས་ཏེ་ནད་ཁྲིའི་འགྲམ་གྱི་སྒམ་ཆུང་དེ་
ལས་ཁ་བཏགས་རིང་པོ་ཞིག་བཙལ།
ཏག་ཏག་སྐབས་དེ་ལ། ནད་ཁང་གི་སྒོ་མོ་ཁྲོག་གེར་ཕྱེ་བ་ན། བསྟན་འཛིན་
161



གཡུ་དྲུག་དཀར་དཔེ་ཚོགས།
འཇིགས་མེད་ཡོད་སའི་ཆོས་སྡེ་ཆུང་ཆུང་དེའི་གྲྭ་པ་སྐོར་ཞིག་གཅིག་རྗེས་གཅིག་གིས་
མཐུད་དེ་ནད་ཁང་ནང་ལ་འཛུལ་བྱུང་།
2006ལོའི་ཟླ6པའི1ཉིན་བྲིས།
(2006ལོའི《སྦྲང་ཆར》དེབ་གསུམ་པར་བཀོད)
162



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བསོད་ནམས།
གནམ་གཤིས་ཧ་ཅང་འཁྱག བར་སྣང་སྟོང་བའི་དབྱངས་སུ་སྤྲིན་པ་བྱེའུ་མགོ་ཙམ་
ཡང་མེད། ཐན་བྱ་ཁ་ཏྲ་རྣམས་ནི་ཁྱུ་དང་ཁྱུ་བྱས་ཏེ་སྐབས་རེར་ལྷོ་དང་སྐབས་རེར་བྱང་
ལ་འཕུར་ཏེ་གད་སྙིགས་ཁྲོད་དུ་ཅི་ཞིག་འཚོལ་བཞིན་གདའ། །
བདག་གིས་སྐྱོ་གདུང་བཅས་ཡིག་དྲུག་ཟློ་ཞོར་དུ་དུར་ཁྲོད་ཕྱོགས་ལ་ལྟ་བཞིན་ལྟ་
བཞིན་སྐོར་ལམ་དེད་ནས་མདུན་ལ་སོང་། །
སྐབས་ཤིག་ལ། བྱ་རྒོད་ཅིག་ཉི་མ་ནུབ་པའི་ཕྱོགས་ནས་དལ་བ་དལ་བུར་འཕུར་
ཡོང་སྟེ་དགོན་པའི་མཁའ་དབྱངས་སུ་ལྡིང་འཁོར་ལན་འགའ་བྱས་རྗེས། ཅི་ཞིག་ཡིད་ལ་
ཤར་བ་ནང་བཞིན་དུར་ཁྲོད་ཕྱོགས་ལ་ཤུགས་ཀྱིས་འཕུར་མོད། ཡུད་ཙམ་གྱི་རྗེས་སུ་སླར་
ཡང་འཕུར་ཡོང་སྟེ་དགོན་པའི་མཁའ་དབྱིངས་སུ་ལྡིང་སྐོར་ལན་འགའ་བྱས་རྗེས་བྱང་གི་
ཕྱོགས་ལ་འཕུར་སོང་།
163



གཡུ་དྲུག་དཀར་དཔེ་ཚོགས།
འོ། དཀོན་མཆོག་གསུམ་པོས་མཁྱེན། བྱ་རྒོད་ཀྱི་འཕུར་ལུགས་ལ་གཞིགས་ན།
ཚེ་འདས་ཨོ་རྒྱན་སྒྲོལ་མའི་ཤ་རུས་གཅིག་ཀྱང་མ་ལྷག་པ་འདྲ། །
བདག་ནི་ཆོས་སྡེ་ཆེན་པོ་འདི་ལ་བསླེབས་ནས་ལོ་གསུམ་དང་ཟླ་བཞི། ཉི་མ་བཅུ་
གཅིག་འགོར་མོད། ཨོ་རྒྱན་སྒྲོལ་མ་ཚེ་ལས་མ་འདས་པའི་ཡར་སྔོན་ལ། དུར་ཁྲོད་
ཀྱི་ཕྱོགས་ལ་མིག་ཟུར་ཙམ་ཡང་འཕངས་མ་མྱོང་བ་འདྲ། འོན་ཏེ་ཉིན་འགའི་སྔོན་ལ་
གྲོགས་མོ་གཞོན་ནུ་མ་དེའི་བེམ་པོ་གནས་མཆོག་དེ་ལ་བསྐྱལ་ཏེ་འདབ་ཆགས་ཚོགས་ལ་
ཟས་སུ་སྦྱིན་རྗེས། ནམ་རྒྱུན་མིག་ཟུང་ནི་དུར་ཁྲོད་ཕྱོགས་ལ་རང་དབང་མེད་པར་ཤོར་
འགྲོ། བདག་གིས་དགོན་པའི་ལྷོ་ཕྱོགས་ཀྱི་རི་བོ་གླང་ཆེན་འཕྲེད་དུ་འགྱིང་བ་དང་གཉིས་
སུ་མེད་པའི་རི་རབ་དེ་ལ་ལྟ་ཐེངས་རེར། སྐབས་རེར་གྲོགས་མོ་ཨོ་རྒྱན་སྒྲོལ་མས་དུར་
ཁྲོད་ཀྱི་སྐོར་ལམ་དེ་དེད་ནས་དགོན་པའི་ཕྱོགས་སུ་ཡོང་བཞིན་ཡོད་ན་ཅི་མ་རུང་སྙམ་པ་
དང༌། མཚམས་རེར་རང་ཉིད་ཀྱང་དབུགས་ཀྱི་རྒྱུ་བ་འགག་སྐབས་གནས་འདི་ལ་བསྐྱལ་
ཏེ་ཤ་རུས་དུམ་བུ་སྟོང་ལ་བགོས་རྗེས་བྱ་རྒྱལ་རྒོད་པོར་ཟས་སུ་སྦྱིན་དགོས་སྙམ་དུས།
ལུས་ཀྱི་མགོ་མཇུག་ཀུན་ལ་ཟ་འཕྲུག་རྟ་རྔ་འདྲ་བ་མང་པོ་ལྡང་བ་དང༌། རིམ་གྱིས་ཉ་རྒྱ་
དང་འདྲ་བའི་ཟ་འཕྲུག་གི་དྲ་བས་ལུས་ཀུན་ཁེབས་འགྲོ། སྐབས་ཤིག་ལ། སླར་ཡང་དུར་
ཁྲོད་ཕྱོགས་སུ་ཞིབ་ལྟ་ལན་ཞིག་བྱ་དགོས་སྙམ་སྟེ་གཡས་ལག་དཔྲལ་ངོས་ལ་བཞག་པ་ན།
སློག་པའི་མཆན་ཁུང་རལ་འདུག་པས། ལྷགས་རླུང་འཁྱག་པ་ཞིག་གིས་རྩལ་རྒུ་བཏོན་
ནས་ཁུང་བུ་ཆུང་ཆུང་དེ་ལ་དཔུང་འཇུག་བྱས་པ་ན། མཆན་ཁུང་ལ་འཁྱག་གྲང་གི་ཟུག་
གཟེར་གློ་བུར་བ་ཞིག་ལྡང་བྱུང་། ཏག་ཏག་སྐབས་དེར། བདག་གི་ཡིད་ལ་སྐད་ཅིག་ཉིད་
ལ་རྡོ་དཀར་མཆོད་རྟེན་མར་གཤམ་གྱི་བྲག་སྐྱིབས་དྲོད་ཁོལ་འཁྱིལ་བ་དེ་ལ་འཕོས་བྱུང༌།
ཆོས་སྡེ་ཆེན་པོ་འདི་ནི་སྔ་འགྱུར་རྙིང་མའི་དགོན་སྡེ་གྲགས་ཅན་ཞིག་ཡིན་ལ།
དགོན་པའི་ཆོས་ཀྱི་ཁྲི་ཡི་བདག་པོ་མཁའ་ལྡིང་ཐེག་མཆོག་རྡོ་རྗེ་ལགས་ནི་གུ་རུ་མཚན་
164



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བརྒྱད་ལས་གུ་རུ་རྡོ་རྗེ་གྲོ་ལོད་ཀྱི་རྣམ་སྤྲུལ་ཡིན་པར་བརྗོད་པ་དང་། སྐུ་ཕྲེང་གསུམ་པའི་
དུས་སུ་ཆོས་སྡེ་འདི་ཉིད་ཕྱག་བཏབ་པ་ནས་བཟུང་འགྲོ་དོན་རྒྱ་ཆེར་བྱུང་སྟེ་མཚན་སྙན་
ཡུལ་གྲུ་ཀུན་ལ་ཁྱབ། ཁོང་གི་སྐུ་ཕྲེང་རིམ་བྱོན་གྱི་མཛད་པ་ལ་བླ་ཆེན་གཞན་དང་མི་
གཅིག་པ་ཞིག་མཆིས་པ་ནི་མཆོད་ཡོན་དང་ལྷ་སྡེ་ཁྲོད་ཀྱི་བགྲེས་སོང་བདག་མེད་རྣམས་
དགོན་པའི་ཉེ་འཁོར་ལ་བསྡུས་ཏེ་ཟས་གོས་ཐད་ནས་ཐུགས་སྐྱོང་གནང་བ་དེ་ཡིན། ད་
ལྟའི་དུས་ལའང་བྱིས་པ་མེད་པའི་བགྲེས་སོང་དང་། འབྱོར་བ་ཞན་པའི་བགྲེས་སོང་། བུ་
དང་མནའ་མས་མནར་བའི་བགྲེས་སོང་སོགས་འདི་གར་བསྡུས་ཏེ་ཐུགས་རྗེ་སྤྱན་གྱིས་
གཟིགས་བཞིན་ཡོད་ལ། བགྲེས་པོ་བགྲེས་མོ་རྣམས་ལ་ཆོས་ཀྱི་ཕྱོགས་སུ་འབད་པ་ལས་
ལས་ཀ་གཅིག་ཀྱང་མེད་པ་མ་ཟད། ཟས་གོས་གཉིས་ཀའི་གཅིག་ལའང་བསམ་བློ་གཏོང་
མི་དགོས་པས། ནམ་རྒྱུན་ཕྱག་དང་སྐོར་བའི་ལས་ཀ་མཇུག་རྫོགས་རྗེས། དབྱར་དུས་
བསིལ་ཞིང་དགུན་དུས་དྲོད་ཀྱིས་ཕྱུག་པའི་བྲག་སྐྱིབས་དེ་ལ་འདུས་ཏེ་ལབ་གླེང་སྣ་
ཚོགས་ལ་རོལ་བ་ཡིན། དེ་རིང་གནམ་གཤིས་ཧ་ཅང་འཁྱག་པས། བགྲེས་པོ་བགྲེས་མོ་
ཕལ་མོ་ཆེ་ནི་ཕྱག་དང་སྐོར་བའི་རྗེས་སུ་རང་གི་མལ་ཤག་ཆུང་ཆུང་དེ་ལ་འཛུལ་ཟིན་
པས་ན། བྲག་སྐྱིབས་སུ་བགྲེས་སོང་འགའ་ལས་མི་འདུག སྐབས་དེར། ཁོ་ཚོས་སླར་
ཡང་སྐབས་རེར་གཅིག་རྗེས་གཅིག་གིས་མཐུད་པ་དང༌། སྐབས་རེར་གཅིག་ཁ་གཅིག་
གིས་ཕྲོགས་ཏེ་འདས་པའི་དུས་ཀྱི་འཚོ་བ་གླེང་བཞིན་ཡོད་ལ། སྐད་ཆ་དེ་རྣམས་ནི་
བསྐྱར་ཟློས་གྲངས་མེད་ཅིག་བྱས་པས། ཚིག་མགོ་གླེང་ན་ཚིག་རྔ་ཅི་ཞིག་ཡིན་པ་རྟོགས་
མོད། བཤད་མཁན་ལ་སུན་སྣང་མེད་ཅིང་ཉན་མཁན་གྱིས་ཀྱང་སྤྲོ་བ་དང་བཅས་ཉན་པ་
ཡིན།
གྲྭ་ལོག་རྒྱ་མཚོའི་གོང་རོལ་ནི་ས་སྟོང་ལེགས་པོ་ཞིག་ཡོད་མོད། སྐྱེས་མ་ཞིག་སྐྱེས་
པའི་གོང་རོལ་དུ་བསྡད་ན་ག་ལ་རུང་། སྐྱེས་མའི་ཁྲོད་ན་ས་སྟོང་ལེགས་པོ་ཞིག་མེད་
165



གཡུ་དྲུག་དཀར་དཔེ་ཚོགས།
པས། བདག་ནི་བགྲེས་མོ་ལྷ་མཚོའི་མར་གཤམ་གྱི་རྡོ་རྐོང་དེ་ཡི་འགྲམ་དུ་འདུག་དགོས་
བྱུང་། འོན་ཏེ་བདག་གིས་མ་ཎི་བློ་ཞོར་དུ་ཚིག་གཅིག་ཀྱང་མ་བཤད་པའི་ཡར་སྔོན་ལ།
མགོ་ཐོག་གི་ཉི་འོད་སྤྲིན་གྱིས་བཀག་པས། མི་ཚོགས་དང་རིང་དུ་བཀྱེད་དེ་ཉི་འོད་མི་
འཚོལ་ཀ་མེད་བྱུང་། འོན་ཀྱང་དེ་གར་ཡུད་ཙམ་ལ་བསྡད་པ་ན། མི་ཚོགས་ཀྱི་ལུས་ལ་
སྔར་བཞིན་ཉི་འོད་འཕྲོས་འདུག་མོད། བདག་གི་ཉི་འོད་སླར་ཡང་སྤྲིན་གྱིས་བཀག་བྱུང་།
ཨ་ཨ། བདག་ལ་ནམ་མཁའི་སྤྲིན་གྱིས་ཀྱང་མནར་གཅོད་བྱེད་པ་ཅི་ཞིག་ཡིན་ནམ།
ཤུ། བདག་ནི་སྐྱེས་དམན་བསོད་ཟད་ཅིག་རེད།
དེ་དུས། བསོད་ནམས་ནི་བྱ་ཚང་བོར་བའི་བྱེའུ་ཆུང་ཞིག་དང་འདྲ་བར་བདག་གི་
ལག་པའི་མཐིལ་ལ་བབས་བྱུང་། འོན་ཏེ་ཨ་ཁ་ཁ། དེ་དུས་བདག་གིས་བསོད་ནམས་ནི་
བསོད་ནམས་ཡིན་པ་གཏན་ནས་མ་རྟོགས་པས། བསོད་ནམས་ནི་བྱ་ཚང་འཚོལ་བའི་
བྱེའུ་ཆུང་ཞིག་དང་འདྲ་བར་ཨ་སྔོན་དབྱིངས་ལ་འཕུར་ཏེ། བུ་མོ་གཞོན་ནུ་མ་གཞན་པ་
ཞིག་གི་ལག་པའི་མཐིལ་ལ་བབས་བྱུང་།
གཟའ་སྐར་གྱི་འཕྲོད་སྦྱོར་ལེགས་པའི་ཉིན་མོ་དེར། ཞོགས་པའི་ཉི་འོད་ས་ལ་
ཕོག་མ་ཐག ཐོག་མར་བར་སྣང་སྟོང་བའི་དབྱིངས་ལ་ཆར་སྤྲིན་གློ་བུར་བ་ཞིག་ལྡང་བ་
དང་། དེ་ནས་ཟོམ་ཆེན་གྱི་མགོ་རྟིང་བསློགས་པ་ལྟ་བུའི་ཆར་བ་ཆེན་པོ་ཞིག་ཤག་ཤག་ཏུ་
བབས་མོད། སྐྱེས་མ་རྣམས་ཀྱིས་འབྲི་མོ་འཇོ་ལ་ཉེ་དུས། ཆར་སྤྲིན་སྟུག་པོ་དེ་ཉིད་རིམ་
གྱིས་ཕྱོགས་བཞིར་བཀྱེད་པས། སྦྲ་ནག་གི་བར་སྣང་དུ་ནམ་མཁའ་སྔོ་ལམ་མེར་མངོན་
པ་མ་ཟད། མདུན་རི་དང་རྒྱབ་རི་གཉིས་ཀ་ཁ་དོག་གི་དབྱེ་མཚམས་གསལ་བའི་འཇའ་
ཡིས་སྦྲེལ་བྱུང་། ཚུལ་དེ་མཐོང་མ་ཐག ཨ་ཕས”ཀི་ཀི་སྭོ་སྭོ་ལྷ་རྒྱལ་ལོ”ཞེས་ཡང་ཡང་
ཀི་འབོད་བྱེད་བཞིན་དགའ་སྤྲོ་དང་བཅས་མཆོང་ལྡིང་བྱས་སོང་། ཁོང་གི་སྤྱོད་སྟངས་
ལ་གཞིགས་ན། སྦྲ་ནག་ཀླད་ལ་འཇའ་ཚོན་ཤར་བ་དེ་ལྟས་བཟང་ཁྱད་དུ་འཕགས་པ་
166



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཞིག་ལ་རྩིས་ཡོད་པ་འདྲ། སྐབས་ཤིག་ལ། ཁོང་གིས་གློ་བུར་དུ་ཅི་ཞིག་དྲན་པ་ནང་
བཞིན་ཁྱིམ་ལ་བརྒྱུགས་ཏེ་ཤུག་པའི་བཞོ་ཟེའུ་བཟུང་སྟེ་སྦྲ་སྒོར་བུད་རྗེས། བྲེལ་འཚུབ་
དང་བཅས་འོ་མ་གསར་བ་དེ་ཐོམ་བུ་དང་ཐོམ་བུ་བྱས་ཏེ་མཁའ་ལ་ཤུགས་ཀྱིས་མཆོད་པ་
ན། འོ་མ་ནི་ཐོག་མར་ཁ་ཚར་ཅན་གྱི་དར་གོས་ཡུག་ཅིག་དང་འདྲ་བར་གྱེན་ལ་འཕུར་
བ་དང་། དེ་ནས་གྱེན་ལ་སྤུར་བའི་ཤུགས་ཀུན་རིམ་གྱིས་ཉམས་པ་ན། དར་གོས་དེ་ཉིད་
ཆར་བའི་རྗེས་ཀྱི་མཁའ་དབུགས་བསིལ་མོས་དུམ་བུ་སྟོང་ལ་བགོས་ཏེ། བཤེར་གཟུགས་
ལེབ་མོ་རེ་རེ་དང་ཐིག་པ་ཕྲན་བུ་རེ་རེའི་རྣམ་པར་གྱུར་ཏེ་ས་ངོས་ལ་ཤག་ཤག་ཏུ་བབས་
བྱུང་། རིམ་གྱིས་ཨ་ཕའི་ལུས་པོ་དང་ཁོ་རང་གི་ཉེ་འཁོར་གྱི་ས་ངོས་ནི་འོ་མས་ཡོངས་
སུ་བརླན་ཏེ་དཀར་ལམ་ལམ་བྱེད། ཚུལ་དེ་མཐོང་བ་ན་བདག་ལ་ཁོང་འཛུམ་གློ་བུར་བ་
ཞིག་བྱུང་མོད། ཨ་ཕར་ཉམས་སྣང་ཅི་ཡང་མེད་པར་ནམ་མཁའ་སྟོང་བའི་དབྱིངས་ལ་
གཟིགས་འདུག་ལ། ཁོང་གི་སྤྱོད་ལམ་ལ་གཞིགས་ན། འོ་མའི་མཆོད་པས་ཐུགས་དམ་
བསྐངས་རྗེས། ལྷའམ་ལྷ་མོ་ཞིག་གིས་ཐུགས་དགྱེས་པའི་ངང་ནས་རང་གཟུགས་མངོན་
པར་རེ་སྒུག་བྱས་པ་གསལ་ལེར་རྟོགས་ཡོང་།
དེ་འདྲ་སྲིད་དམ། བདག་གིས་ཀྱང་ནམ་མཁའི་ཟུར་མཐའ་སོ་སོར་ཞིབ་ཀྱིས་བལྟས་
ཏེ། ཐུན་མོང་མ་ཡིན་པའི་གཟུགས་རིས་ཤིག་བཙལ་བ་ཡིན་མོད། བར་སྣང་སྟོང་བའི་
དབྱིངས་སུ་ལྟས་བཟང་ཞིག་ལ་རློམ་ཆོག་པའི་གཟུགས་རིས་ནི་གཅིག་ཀྱང་མ་མངོན། །
ཨ་ཕ། ཁྱེད་ཀྱིས་འོ་མ་ནི་ལྷ་དང་ལྷ་མོར་མཆོད་པ་ཡིན་ནམ། ཡང་ན་རང་ཉིད་
ལ་མཆོད་པ་ཡིན།“བདག་གིས་ཨ་ཕའི་སེམས་ན་དྲག་ཏུ་འཁྱུག་པའི་རེ་ལྟོས་ཀྱི་གདུང་བ་
དང་འཚུབ་ཆ་དེ་ལས་འགུགས་ཆེད་ཀུ་རེ་དང་བཅས་དེ་ལྟར་བརྗོད།
''ཨ་ཕ། ཁྱེད་ཀྱིས་འོ་མ་ནི་ལྷ་དང་ལྷ་མོར་མཆོད་པ་ཡིན་ནམ། ཡང་ན་རང་ཉིད་ལ་
167



གཡུ་དྲུག་དཀར་དཔེ་ཚོགས།
མཆོད་པ་ཡིན།།
''ཨ… རེད་ཡ། འོ། ཁྱོད་ཀྱིས་ཅི་ཞིག་བཤད་བྱུང་།”
ཨ་ཕ། ཁྱེད་ཀྱིས་འོ་མ་ནི་ལྷ་དང་ལྷ་མོར་མཆོད་པ་ཡིན་ནམ། ཡང་ན་རང་ཉིད་
ལ་མཆོད་པ་ཡིན།
ཨ་ཕས་ཐོག་མར་དྲན་པ་འཐོར་བ་ནང་བཞིན་བདག་གི་གདོང་ལ་ཅེར་ནས་བསྡད་
མོད། ཡུད་ཙམ་གྱི་རྗེས་སུ་རང་ཉིད་བྱིས་པ་བསམ་མེད་ཅིག་གི་རྟུལ་ཞུགས་ལ་རོལ་བ་
དེ་གློ་བུར་དུ་ཡིད་ལ་འཕོས་པས། གདོང་མདངས་སྐད་ཅིག་ཉིད་ལ་དམར་པོར་གྱུར་མོད།
ཡིད་ཀྱི་དགའ་སྤྲོ་ཆེན་པོ་དེ་སུ་དང་གང་གིས་ཀྱང་གནོན་ཐབས་མེད་པས། བདག་གི་ཀུ་
རེ་ལ་མི་ལེགས་མི་རུང་བའི་སྐད་ཆ་གཅིག་ཀྱང་མ་བཤད་པར་འཛུམ་དམུལ་དམུལ་གྱིས་
བཞོ་ཟེའུ་བཟུང་ནས་ཁྱིམ་ལ་འཛུལ་སོང་།
དུས་ཚོད་ངེས་ཅན་ཞིག་འགོར་རྗེས། བདག་གིས་ཉིན་དེར་ཨ་ཕ་དགའ་དོན་
ཡོངས་སུ་རྟོགས་སོང་། མཚན་མོ་དེར། གོས་དཀར་ལྕང་ལོ་ཅན་གྱི་སྔགས་པ་ཞིག་ངང་
བ་ཆེན་པོ་ཞིག་ལ་བཅིབས་ཏེ། ཁོ་ཚང་གི་སྦྲ་ཡི་གོང་རོལ་ཏུ་ལྡིང་སྐོར་ལན་འགའ་བྱས་
རྗེས། ཡ་ཡོ་མེད་པར་ཁ་ཚུབ་བརྒྱུད་ནས་སྦྲ་ཡི་ནང་རོལ་ལ་བབས་པ་རྨིས་པས། ཞོགས་
པར་གཉིད་ལས་སད་སྐབས་དགའ་སྤྲོ་ཟད་མི་ཤེས་པ་ཞིག་སྐྱེས་པ་དང༌། ཞོགས་པའི་
ཆར་བའི་རྗེས་སུ་སྦྲ་ནག་གོང་རོལ་ལ་ཁ་དོག་སྣ་ལྔ་འཛོམས་པའི་འཇའ་ཞིག་ཤར་བ་
མཐོང་བས། སྔར་དུས་བྱུང་མ་མྱོང་བ་དང་རྗེས་སུ་འབྱུང་མི་སྲིད་པའི་དོན་དག་ཐུན་མོང་
མ་ཡིན་པ་ཞིག་འབྱུང་ལ་ཉེ་སྙམ་སྟེ་ཡིད་སེམས་དགའ་བ་འབུམ་གྱིས་མྱོས། འོན་ཀྱང་།
བདག་གིས་བསོད་ནམས་ནི་བསོད་ནམས་ཡིན་པ་མ་རྟོགས་པས། འབྱུང་ལ་ཉེ་བའི་དོན་
དག་ཐུན་མོང་མ་ཡིན་པ་དེ་གཏན་ནས་མ་བྱུང་།
ཉིན་གུང་གི་དུས་སུ། ཡུལ་གྲུ་གཞན་གྱི་འགྲོ་དོན་གནས་སྐབས་སུ་ཡོངས་རྫོགས་
168



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ཟླ་
པ་ན། མཁའ་ལྡིང་ཡིད་བཞིན་ནོར་བུ་སླར་ཡང་རང་གི་ཆོས་ཀྱི་སྡེ་ལ་ཕེབས་བྱུང་། བླ་
མས་སྔོན་བརྡ་ཅི་ཡང་མེད་པར་གློ་བུར་ཕེབས་པས། དགེ་འདུན་རྣམས་ཀྱིས་སེར་ཕྲེང་
བསྒྲིགས་ནས་བསུ་ལོང་ཡང་མ་བྱུང་བ་ན། དགོན་པ་ནི་གནས་སྐབས་ཤིག་ལ་ཟང་ཟིང་
ལང་ལོང་དུ་གྱུར་མོད། བླ་མ་ཡུལ་གྲུ་གཞན་ནས་སླར་ལོག་ནི། འབུལ་བའི་མང་ཉུང་
དང་བསྟུན་ནས་བགྲེས་པོ་བགྲེས་མོ་རྣམས་ལ་སྦྱིན་པ་གཏོང་སྲོད་ཡོད་པས། བགྲེས་སོང་
རྣམས་ཀྱིས་དགོན་པའི་ཟིང་ཆ་ལ་སྣང་དོགས་སྤུ་ཙམ་ཡང་མེད་པར་ཁྱོད་སྔ་ང་སྔ་བརྩད་
ནས་བླ་བྲང་ཕྱོགས་ལ་བརྒྱུགས། བདག་ཅག་སྒོ་ཆེན་ནང་རོལ་ལ་སོན་པ་ན། མ་ཡུམ་
བདེ་ཆེན་མཁའ་འགྲོ་གཟིམ་ཤག་ཕྱི་རོལ་ལ་ཡོང་སྟེ་བགྲེས་སོང་རྣམས་ཀྱི་མདུན་ནས་
བཀག་བྱུང་།
“རྣམ་པར་ཐུགས་རྒྱལ་མི་བཞེངས་པར་ཞུ། སྤྲུལ་སྐུ་རིན་པོ་ཆེས་ཉི་མ་ལྔ་ལ་སྔ་
འགྱུར་བཀའ་མའི་དབང་གསུངས་པས། འོ་བརྒྱལ་ཆེན་པོ་བཞེས་ཏེ་སྐུ་ནི་མཉེལ་བཞིན་
བཞུགས། དེ་རིང་ཕྱིར་ཕེབས་མ་ཐག་གུང་ཚིགས་ཀྱང་མ་བཞེས་པར་གཟིམ་སོང་། རྣམ་
པ་སང་ཉིན་ཤོག་དང་། ཕྱག་དབང་གནང་ངེས་ཡིན།”
མ་ཡུམ་བདེ་ཆེན་མཁའ་འགྲོས་དེ་ལྟར་བཤད་རྗེས་མིག་མདངས་ཀྱིས་མྱུར་མོར་
སོང་ཞིག་ཅེས་པའི་བརྡ་ཞིག་བསྟན་མོད། དེར་ཡོད་རྣམས་ཀྱི་ཡིད་སེམས་ནི་དེ་ཙམ་
གྱིས་མ་ཚིམས་པས། རེ་ལྟོས་དང་བཅས་མིག་ཟུང་གཟིམ་ཤག་ཕྱོགས་ལ་ཅེར་ནས་བསྡད།
སྐབས་ཤིག་ལ། མ་ཡུམ་གྱིས་བགྲེས་སོང་ཕལ་མོ་ཆེའི་འདོད་བློ་ཡོངས་སུ་རྟོགས་ཏེ། དེ་
མ་འཕྲལ་དུ་གསོལ་ཐབ་པ་མངགས་ནས་རྩིད་སྐྱེ་ཆེན་པོ་འགའ་དྲུད་ཡོང་སྟེ་མི་རེའི་
ལག་ལ་མར་རྡོག་རེ་དང་ཤ་རྡོག་རེ། རྩམ་པ་རས་ཁུག་གང་རེ་བཞག་པ་ན། བགྲེས་སོང་
རྣམས་ཀྱིས་གཟིམ་ཤག་ཕྱོགས་ལ་ཕྱི་མིག་གིས་ལྟ་བཞིན་སྒོ་ཆེན་ཕྱི་ལ་བུད། མ་ཡུམ་བདེ་
ཆེན་མཁའ་འགྲོ་རྒྱུག་ཡོང་སྟེ་ཤ་རྡོག་ཅིག་བདག་གིས་ལག་ལ་བཞག་རྗེས། ཐོག་མར་
169



གཡུ་དྲུག་དཀར་དཔེ་ཚོགས།
འཛུམ་དམུལ་དམུལ་གྱིས“ཨ་ཅེ། འདི་ནི་བདག་གིས་ཆེད་དུ་ཁྱོད་ལ་བྱིན་པ་ཡིན”ཞེས་
བཤད་པ་དང་། དེ་ནས་བདག་གི་གདོང་ལ་ཞིབ་ལྟ་ལན་ཞིག་བྱས་ཏེ“སང་ཉིན་ཆུ་ཚོད་
བཅུ་ཡས་མས་ལ་ཤོག་དང་། སྤྲུལ་སྐུས་ཁྱོད་ལ་སྒུག་ངེས་ཡིན”ཞེས་སྨྲས་སོང་།
ནམ་རྒྱུན། བདག་ལ་མཁའ་ལྡིང་ཡིད་བཞིན་ནོར་བུ་དང་ཁོང་གི་མ་ཡུམ་གཉིས་ཀ་
མཐོང་འདོད་ཀྱི་འདུན་པ་དྲག་པོ་ཞིག་ཡོད། དུས་རྒྱུན་ཁོང་ཉིད་ཀྱི་མདུན་ལ་བསླེབས་
མ་ཐག་ཞལ་རས་ཉི་མའི་དཀྱིལ་འཁོར་ལ་བྱམས་སེམས་ཀྱི་འཛུམ་མདངས་ཡིད་དབང་
འཕྲོག་པ་ཞིག་བསྡུས་ཏེ''ཨ་ནེ། ཉེ་ལམ་འབྱུང་གཞི་བདེའམ་ ལ་སོགས་པའི་དྲི་བའི་
གསུང་རེ་གནངས་རྗེས། སྐད་ཆའི་བབ་དང་བསྟུན་ནས་ཁོང་ཉིད་སྐུ་ན་ཕྲ་བའི་དུས་
ཀྱི་མཛད་པ་ཕྲན་བུ་རྣམས་ཞིབ་ཏུ་གསུངས་པ་ན། དོན་དག་མང་པོ་ཞིག་ནི་བདག་དང་
འབྲེལ་བ་ཡོད་པས། སྙིང་ཁོང་རུས་པའི་གཏིང་ནས་སྤྲོ་བ་ཟད་མི་ཤེས་པ་ཞིག་འགོག་
ཐབས་མེད་པར་འཕྱུར་ཡོང་བ་དང༌། མ་ཡུམ་བདེ་ཆེན་མཁའ་འགྲོས་བདག་ཅག་
གིས་ཚིག་གིས་བབ་དང་བསྟུན་ནས“ཨ་ཅེ་བདེ་ཆེན་མཁའ་འགྲོ་བདག་ལ་བཀའ་དྲིན་
ཆེ། ཁྱེད་རང་སྤྲུལ་སྐུ་ཆེན་པོ་ཡིན་རུང༌། བཀའ་དྲིན་དེ་གཏན་ནས་བརྗེད་མི་རུང་
ཞེས་བཤད་པ་ན། དགའ་སྤྲོ་ནི་དྲོད་རླུང་ཆེན་ཞིག་ཏུ་གྱུར་ཏེ་སེམས་ཁོང་དུ་ཤུགས་ཀྱིས་
འཁྱུག་སྟེ་མིད་པའི་ཕྱོགས་ལ་འཚངས་པ་ན། སྐབས་རེར་མིག་ཀོང་ལ་སོན་སྐབས་གཤེར་
གཟུགས་སུ་གྱུར་ཏེ་མཁུར་ཚོས་ངོས་ལ་འབབ་གྲབས་བྱེད་པ་ཡིན། འོན་ཏེ་དུས་དེར་
གཅིག་ན་ཡིད་བཞིན་ནོར་བུས་བཀའ་ཆོས་གསུངས་ཏེ་མཉེལ་དུབ་ཀྱི་ངང་ལ་བཞུགས་
པ་དང་། གཉིས་ན་མ་ཡུམ་མཆོག་ཀྱང་བླ་མའི་རྗེས་སུ་བསྙེགས་ཏེ་ཡུལ་གྲུ་གཞན་ལ་སོང་
སྟེ་ཨ་ཐང་ཆད་ཡོད་པས། འདུག་འདོད་ཆེ་རུང་རང་གི་མལ་ཤག་ཏུ་མི་ལོག་ཀ་མེད་བྱུང་།
བདག་གིས་དུར་ཁྲོད་ཕྱོགས་ལ་ལྟ་བཞིན་དལ་བ་དལ་བུར་མདུན་ལ་སོང་།
ཕོ་རོག་སྐོར་ཞིག་གིས་དམར་དྲི་ཚོར་ཏེ་དགོན་པའི་མཁའ་དབྱིངས་སུ་ལྡིང་སྐོར་
170



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བྱེད་བཞིན་མཆིས་པ་དང་། ཁྭ་ཏ་རྣམས་ནི་ཕོ་རོག་གི་མཐའ་ལ་རུབ་སྟེ་ཨག་འགྱུར་བྱེད་
བཞིན་གདའ། །
གལ་སྲིད་ཨོ་རྒྱན་སྒྲོལ་མ་ད་དུང་འཇིག་རྟེན་འདིར་ཡོད་ཚེ། བདག་ལ་ནུབ་འཚལ་
ཧ་ཅང་ཞིམ་པོ་ཞིག་གཡོ་སྦྱོར་བྱས་ཡོད་ངེས།
གལ་སྲིད་ཨོ་རྒྱན་སྒྲོལ་མ་མ་བུ་གཉིས་ཀ་ཚེ་ལས་འདས་མེད་ན། ངེད་གཉིས་ཀའི་
མལ་ཤག་ཏུ་བྱིས་པ་ཞིག་ཀྱང་ངུ་རྒྱངས་བྱེད་བཞིན་ཡོད་ངེས། ད་དུང་བྱིས་པའི་གཅིན་
དྲིས་ཀྱང་ཁྱབ་ཡོད་ངེས།
བདག་གིས་གཅིན་པ་གཏོང་དགོས། སྒང་བུ་གཅིན་གྱིས་ཁེངས་ནས་གཟེར་བྲང་
བྲེང་བྱེད།
བདག་གིས་བྲེལ་འཚུབ་དང་བཅས་ཤ་མར་དང་རྩམ་པ་ལམ་འགྲམ་གྱི་ཕ་བོང་དེའི་
སྟེང་ལ་བཞག་རྗེས། དམིགས་པ་མར་གཤམ་གྱི་གྲོག་ཤུར་ཆུང་ཆུང་དེ་ལ་གཏད་ནས་མྱུར་
བ་མྱུར་བར་མདུན་ལ་སོང་། །
མི་རྣམས་ཀྱིས་རྒན་པ་རྩ་ཤོར་ཆུ་ཤོར་ཟེར་མོད་། བདག་གི་རྩྭ་ཆུ་གཉིས་ཀ་ཅི་ཞིག་
གིས་བཀག་པ་ལྟར་ཁེགས་ནས་ཡོང་དཀའ་བས་ནམ་རྒྱུན་དུས་ཡུན་ཅུང་རེ་འགོར་འགྲོ།
གྲོག་ཤུར་ཀླད་ལ་སོན་སྐབས། ཕོ་རོག་འགའ་ཡིས་ཁ་ལ་ཤ་ནར་རེ་བཟུང་སྟེ་འཕུར་སོང་
བ་དང་། ཁྭ་ཏ་འགའ་ཡིས་གཤོག་འགྱུར་དང་མཆོང་ལྡིང་བྱེད་བཞིན་རྩམ་ཁུག་གཡས་
འཐེན་གཡོན་འཐེན་བྱས་པ་ན། རྩམ་པ་ནི་སྐྱ་འཚུབ་འཚུབ་ས་ལ་གཅོལ་བཞིན་འདུག
དེ་ཡི་འགྲམ་དུ་ཕོ་རོག་འགའ་ཡིས་རྩམ་པ་འབྱོ་ལུགས་ལ་འཇིགས་ཏེ་མཆོང་ལྡིང་ལན་རེ་
བྱེད་བཞིན་མར་རྡོག་དེར་མཆུ་ཏོས་གཙགས་བཞིན་གདའ།
བདག་གྲོག་ཤུར་འགྲམ་དུ་ཧད་ནས་བསྡད་པས། མ་ཡུམ་བདེ་ཆེན་མཁའ་འགྲོ་ག་
དུས་གམ་ལ་བསླེབས་པའང་མ་རྟོགས།
171



གཡུ་དྲུག་དཀར་དཔེ་ཚོགས།
''ཨ་ཅེ། འདི་ནི་སྤྲུལ་སྐུས་ཁྱོད་ལ་གནང་བ་རེད།”མ་ཡུམ་མཆོག་གིས་ཤ་རྡོག་
གཉིས་དང་མར་རྡོག་གཅིག རྩམ་པ་རས་ཁུག་གང་བདག་གི་ལག་ལ་བཞག་བྱུང་།
"བཀའ་དྲིན་ཆེ། ཡང་མཆོག་སྤྲུལ་རིན་པོ་ཆེར་འོ་བརྒྱལ་ཞུས་སོང་།”
“ཁྱོད་ཀྱིས་སྤྲུལ་སྐུས་གནང་བའི་གྱོན་གོས་གསར་བ་དེ་རྣམས་གྱོན་མེད་པ་ཅི་ཡིན།”
“བུ་མོ་ཨོ་རྒྱན་སྒྲོལ་མ་ཚེ་ལས་འདས་པས། ཉིན་འགའ་ལ་མྱ་ངན་བྱེད་འདོད་པ་
ཡིན།
“འོ་འོ། བུ་མོ་ཨོ་རྒྱན་སྒྲོལ་མ་ནི་དགོན་སྡེ་འདིར་ངས་བཀག་པ་ཡིན། ངས་ཀྱང་
ཉིན་འགར་སྨྱུང་གནས་སྲུང་ན་འགྲིག
བྱང་ཆུབ་སེམས་དཔའི་མ་ཡུམ་ནི་འདི་འདྲ་ཡིན་དགོས། བདག་ལ་མོའི་ཡོན་ཏན་
དེ་འདྲ་ཞིག་ཡོད་དམ། །
བདག་གིས་ཐུག་པའི་བཞོ་ཟེའུ་ལག་ལ་བཟུང་། འབྲི་མོ་རྒྱུད་ཐག་སྐགས་ལ་དྲངས་
ཏེ་དལ་ལྷོད་ལྷོད་ཀྱིས་སྦྲ་སྒོར་བུད་རྗེས། ལོབས་ཕྱོགས་ཀྱིས་ཁྱིམ་མཚེས་ཚང་གི་ཕྱོགས་
ལ་མིག་མདའ་ཞིག་འཕངས་པ་ན། བུ་མོ་བདེ་ཆེན་མཁའ་འགྲོ་བྲེལ་འཚུབ་ངང་ཚུར་ལ་
ཡོང་བཞིན་ཡོད་པ་མཐོང་། མོས་གོམ་པ་ཤུགས་ཀྱིས་སྤོ་ལུགས་ལ་གཞིགས་ན། ཞོགས་
པར་དུས་ལྟར་ཡོང་མ་ཐུབ་པས་བདག་ལ་ཁོང་ཁྲོ་བསླངས་སོང་སྙམ་ནས་བྲེལ་བ་ལང་
བཞིན་ཡོད་པ་གསལ་ལེར་རྟོགས་ཡོང་མོད། དེ་ནི་དཔེ་གཏན་ནས་མི་སྲིད་པའི་དོན་དག་
ཅིག་ཡིན། དུས་ཡུན་རིང་པོར་འགྲོགས་པ་ན། གྲོགས་མོ་བདེ་ཆེན་མཁའ་འགྲོ་དང་ངེད་
གཉིས་ཀར་མ་གཅིག་སྤུན་ལས་ལྷག་པའི་བརྩེ་སེམས་ཆགས་སོང་། ངེད་གཉིས་ཀའི་
མིང་གཅིག་ཡིན་པ་མ་ཟད། ལོ་གཅིག ཟླ་གཅིག ཉིན་གཅིག དུས་ཚོད་གཅིག་ལ་
འཇིག་རྟེན་མི་ཡུལ་དུ་བསླེབས་པ་ཡིན། འོན་ཏེ་ཁོ་མོས་ལུས་རྟེན་རྙེད་ས་ནི་སྒོ་ན་ནོར་
ལུག་གཅིག་ཀྱང་མེད་པའི་དབུལ་བོ་ཞིག་ཡིན་པ་དང༌། ཕུ་བོ་གཉིས་ཡོད་པ་ལས་གཅིག་
172



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ：g
ནི་སངས་རྒྱས་བསྟན་པའི་ཆོས་སྒོར་ཞུགས་རྗེས་དབུས་གཙང་དག་པའི་ཞིང་ལ་སོང་།
གཞན་ཞིག་ནི་ཇག་ལ་སོང་སྟེ་ར་མདའི་མཚོན་འོག་ནས་མ་ཐར། ཕ་མ་གཉིས་ཀའི་
ལྟོགས་གྲིའི་འཇིགས་པ་འགོག་དགོས་ན། ངེད་ཚང་གི་ལས་ཀ་སྣ་ཚོགས་ལས་ཏེ་གླ་ཡོན་
འཚོལ་བ་ལས་ཐབས་གཞན་མེད། གལ་སྲིད་བདག་ལ་མི་དགའ་བ་དང་མི་འཐད་པའི་
བསམ་ཚུལ་རེ་བྱུང་ན། ཟས་གོས་གཉིས་ལ་འབྱུང་ཁུངས་མེད་པར་གྱུར་པ་ཡིན་པས། མ་
དགའ་བའི་རྣམ་འགྱུར་ནི་གཏན་ནས་སྟོན་མི་རུང་མོད། ཀུ་རེའི་ཟློས་གར་ཞིག་ནི་ཅིས་
ཀྱང་འཁྲབ་དགོས་སྙམ་སོང་། །
ཞོགས་པའི་ཆར་བ་ཇི་འདྲ་ཆེ་རུང་། གཅིག་ན་ནོར་རྡང་ནི་ལ་ངོས་ཅུང་ཟད་
གཟར་བ་ཞིག་ན་འཕྲེད་དུ་འཐེན་ཡོད་པ་དང་། གཉིས་སུ་བདེ་ཆེན་མཁའ་འགྲོས་ཉིན་
རྒྱུན་ནོར་ལྷས་ཀྱི་ལྕི་བ་གཙང་མར་བཏུས་པས། བཞོན་མའི་ཉེ་འཁོར་ན་ལྕི་འདམ་ཆེན་
པོ་མེད། བདག་གིས་ཐོག་མར་རྡང་མགོའི་འབྲི་མོ་གྲྭ་ལང་མ་བཞོས་པ་དང་། དེ་ནས་
དོགས་ཟོན་དང་བཅས་རྒོད་ཅིང་ཕྲ་ཁ་རྣོ་བའི་འབྲི་མོ་སྔོ་ཐོ་འཇོ་བཞིན་པའི་སྐབས་སུ། །
བདེ་ཆེན་མཁའ་འགྲོས་བཞོ་ཟེའུ་བཟུང་སྟེ་མཁའ་དབུགས་དྲག་ཏུ་རྔུབ་བཞིན་བདག་གི་
འགྲམ་ལ་སླེབས་བྱུང་། ཁོ་མོས་ཐོག་མར“ཨ་ཅེ། མདང་དགོང་ཨ་མའི་ལུས་ཕུང་ཅུང་
ཟད་མ་བདེ་བས། དེ་རིང་ཅུང་ཟད་འགོར་སོང་ཞེས་རང་ཉིད་དུས་ལྟར་ཡོང་མ་ཐུབ་པ་
ལ་དགོངས་དག་ཞུས་པ་དང༌། དེ་ནས་སླར་ཡང་བདག་ལ་ངོ་དགའ་བྱེད་ཆེདཨ་ཅེ། ལྕི་
འདམ་ཡོད་སའི་འབྲི་རྣམས་བདག་གིས་འཇོ། ལྕི་འདམ་མེད་སའི་འབྲི་རྣམས་ཁྱོད་ཀྱིས་
གཞོས་ཤིག་གུ་“ཞེས་བརྗོད་རྗེས། བདག་གི་ཉེ་འགྲམ་དུ་ཀྲོང་ངེར་ལངས་ཏེ་ཚིག་ལན་
ཡིད་དུ་འོང་བ་ཞིག་ལ་བསྒུགས་ནས་སྡོད། འོན་ཏེ་བདག་གིས་འབྲི་མོ་འཇོ་བ་ལས་ཡིན་
མིན་གྱི་སྐད་ཆ་ཚིག་གཅིག་ཀྱང་མ་བཤད་པ་ན། ཁོ་མོས་ཐོག་མར་དལ་བ་དལ་བུར་བཞོ་
ཟེའུ་ས་ལ་བཞག་པ་དང་། དེ་ནས་འབྲི་མོ་འདྲོག་པར་འཛེམ་བཞིན་ཙོག་པུར་བསྡད་
173



གཡུ་དྲུག་དཀར་དཔེ་ཚོགས།
རྗེས། སྐད་མགོ་དམའ་ཞིང་ཚིག་འགྲོས་དལ་བའི་ངང་ནས“ཨ་ཅེ། མདང་དགོང་ཕུ་བོ་
རྒྱ་མཚོ་མ་ཡོང་ངམ”ཞེས་དྲིས་བྱུང༌། བདག་གིས་ཚུལ་དེ་མཐོང་བ་ན། ཡིད་སེམས་
དྲན་པའི་གཞི་ལ་བྱིས་པ་སྐྱོན་ཅན་ཞིག་གིས་ཨ་མར་ངོ་དགའ་བྱེད་བཞིན་ཡོད་པའི་སྣང་
བརྙན་ཤར་བྱུང་བས། ཅི་དྲན་འདི་དྲན་མེད་པར་ཧབ་དགོད་ཅིག་བྱས་པ་ན། འབྲི་མོ་
འདྲོགས་ཏེ་མཆོང་ལྡིང་གློ་བུར་བ་ཞིག་བྱས་པ་དང་བསྟུན་ནས་གཡས་རྐང་བཞོ་ཟེའུ་ནང་
ལ་སྤོས་བྱུང་བ་དང་། དེ་ནས་སླར་ཡང་མཆོང་ལྡིང་ལན་ཞིག་བྱས་པ་ན་ཤུག་པའི་བཞོ་
ཟེའུ་ཆུང་ངུ་དེ་ཡི་ལོང་བུ་ཐག་སྒྲ་དང་བཅས་ཆད་པ་དང་མཉམ་དུ། འོ་མ་ནི་དཀར་ལམ་
ལམ་བྱེད་བཞིན་ས་ལ་བྱོ་སོང་།
བདེ་ཆེན་མཁའ་འགྲོ་སྔར་ལྟར་སར་བསྡད་དེ་བླ་འཁྱམས་པ་ལྟར་བདག་ལ་ཧྲིག་
གེར་བལྟས་འདུག
བདག་གིས་བཞོ་ཟེའུ་བླངས་ཏེ་འགྲམ་ལ་བཞག་རྗེས། མནོང་འཇིགས་འབྱུང་དོན་
མེད་པའི་བརྡར་བཞིན་གྱི་དཀྱིལ་འཁོར་ཀུན་ལ་དགའ་བའི་འཛུམ་མདངས་ཟོལ་མེད་
ཅིག་བསྡུས་ཏེ་བདེ་ཆེན་མཁའ་འགྲོ་ཡར་བསླངས་མོད། ཁོ་མོ་སྔར་ལྟར་ཧད་དེ་བདག་གི་
གདོང་ལ་ཅེར་ནས་བསྡད་བྱུང་།
ངེད་གཉིས་ཀས་འབྲི་རྣམས་བཞོས་ནས་ཚར་ལ་ཉེ། བདག་གིས་ཨ་ཕས་གཡང་གི་
རྟེན་ཕུར་ཡིན་པར་བརྗོད་པའི་འབྲི་མོ་སེར་ལང་མ་འཇོ་བཞིན་པའི་སྐབས་སུ། ཐོག་
མར་ཁྱི་རྒྱ་སྟག་གིས་ཤུགས་ཀྱིས་འཐེན་ཏེ་ལྕགས་ཐག་གིས་སིལ་སྒྲ་སྒྲོག་བཞིན་འབ་བྱུང་
བ་དང༌། ཡུད་ཙམ་གྱི་རྗེས་སུ་བདེ་ཆེན་མཁའ་འགྲོའི་བཞོན་མ་འདྲོགས་པ་མ་ཟད། ཁོ་
མོས་མགོ་རྔ་མེད་པའི་ཨག་རྒྱངས་རིང་པོ་ཞིག་ཀྱང་བྱས་སོང་། དེ་ནས་ཡུད་ཙམ་གྱི་རྗེས་
སུ་བདག་གིས་འཇོ་བཞིན་ཡོད་པའི་འབྲི་མོ་གཡུང་མོ་དེའང་ཅི་ཡིན་འདི་ཡིན་མེད་པར་
འདྲོགས་བྱུང་བས། དོན་དག་གི་འབྱུང་རྐྱེན་ལ་བརྟག་ཆེད་མྱུར་བ་མྱུར་བར་ཡར་ལངས་
174



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཏེ་གཡས་ལྟ་གཡོན་ལྟ་ལན་ཞིག་བྱས་པ་ན། གན་དུ་གྱད་མི་སྟོབས་པོ་ཆེ་ཞིག་སྐྱ་ཡོམ་
མེར་འགྲེང་འདུག་པ་མཐོང་བས། འཇིགས་སྣང་སྐྱེས་ཏེ་སྐད་ཅིག་ཉིད་ལ་སྙིང་ཁོང་རུས་
པའི་གཏིང་ནས་ཟུག་གཟེར་ཞིག་ལྡང་བྱུང་། འོ་འོ། མ་གཞི་སྔགས་པ་འཁྱམ་པོ་ཞིག་
རེད། ཁོ་རང་གི་གཟུགས་གཞི་རིང་ཞིང་རྒྱགས་ལ། ལྷག་པར་སློག་པའི་འགག་རིང་ཧྲལ་
ཧྲུལ་དེ་ལུས་ལ་གྱོན་པ་ན། ལུས་པོ་ནི་འུར་མའི་ཁྲོད་ཀྱི་བྲག་ཐོད་སྐྱ་བོ་ཞིག་ཟིལ་ཤུགས་
ཀྱིས་འགྱིང་འདུག་པ་དང་མཚུངས། ཨ་ཨ། ད་དུང་རལ་བ། ཁོ་རང་གི་སྐྲ་ལོ་དཀར་
ནག་སྙོམ་པར་བསྡེབས་པའི་རལ་བ་དེ་ནི་དུག་སྦྲུལ་ཁྲ་བོ་ཞིག་གིས་མགོ་མཇུག་བསྣོལ་
ནས་འཁྱིལ་འདུག་པ་དང་གཉིས་སུ་མེད། དཀོན་མཆོག་གསུམ་པོས་མཁྱེན་མཁྱེན། མ་
དག་པའི་སྣང་ངོར་སྔགས་པ་དེ་ནི་འཇིགས་ཤིང་ཡ་མཚར་བ་ཞིག་རེད། ཁོང་གིས་བདག་
ཧད་འདུག་པ་ལ་དོ་སྣང་སྤུ་ཙམ་ཡང་མི་བྱེད་པར་བདག་གི་གདོང་ལ་ཞིབ་ལྟ་ལན་ཞིག་
བྱས་རྗེས། ཐོག་མར་འཛུམ་དམུལ་དམུལ་གྱིས“ཁྱོད་རང་རེད། ཁྱོད་རང་རེད” ཅེས་
ལན་འགའ་བརྗོད་པ་དང་། དེ་ནས་བདག་གི་གཡས་ཕྱོགས་ལ་སོང་ནས་ཞིབ་ལྟ་ལན་
ཞིག་བྱས། དེ་ནས་བདག་གི་གཡོན་ཕྱོགས་ལ་སོང་ནས་ལུས་ཀྱི་མགོ་མཇུག་ཀུན་ལ་ཞིབ་
ལྟ་ལན་ཞིག་བྱས་ཏེ། དགའ་སྤྲོ་ཆེན་པོ་དང་བཅས”གཏན་ནས་ནོར་མེད། ངོ་མ་ཁྱོད་
རང་རེད། ངོ་མ་ཁྱོད་རང་རེད” ཅེས་ལན་འགར་བརྗོད་བྱུང་། སྐབས་ཤིག་ལ། ཁོས་ཅི་
ཞིག་དྲན་པ་ནང་བཞིན་ལག་ཟུང་གྱེན་ལ་བསྲིངས་ཏེ་མཆོང་ལྡིང་བྱས་པ་ན། ལུས་ཀྱི་
རྣམ་འགྱུར་ནི་འཆམ་གྱི་སྟངས་སྟབས་དང་མཚུངས་ཤིང་། དགའ་སྤྲོའི་ཉམས་ནི་བྱིས་
པ་བསམ་མེད་ཅིག་ལ་ཕུགས་ཀྱི་འདུན་པ་བཅངས་པའི་རྩེད་ཆས་ལེགས་པོ་ཞིག་ཐོབ་པ་
དང་གཉིས་སུ་མེད།
ཆོས་སྡེ་ཆེན་པོ་དེའི་བགྲེས་པོ་བགྲེས་མོ་རྣམས་ཀྱི་མལ་ཤག་ལས་ཆེས་ལེགས་པ་ནི་
བདག་གི་སྡོད་ཤག་ཡིན། དེ་ནི་བླ་མ་ཐུགས་རྗེ་ཅན་གྱི་སྐུ་དྲིན་ཡིན་ལ། མ་ཡུམ་བྱམས་
175



གཡུ་དྲུག་དཀར་དཔེ་ཚོགས།
སེམས་ཅན་གྱི་བཀའ་དྲིན་ཡང་ཡིན། འོན་ཀྱང་ད་ལྟ་ཨོ་རྒྱན་སྒྲོལ་མ་མེད་ན་དངོས་
གནས་སུན་ཏེ་སྡོད་ཐབས་གཏན་ནས་མེད། །
ཁང་མིག་འདིར་བུ་མོ་ཨོ་རྒྱན་སྒྲོལ་མ་དང་ངེད་གཉིས་ཀ་མཉམ་དུ་ལོ་གཉིས་དང་
ཉི་མ་བཅུ་གསུམ་འགྲོགས། དུས་ཡུན་ཐུང་ཐུང་དེའི་རིང་དུ། གཅིག་སེམས་གཅིག་ལ་
འདྲིས་ཏེ་འབྲལ་ཐབས་མེད་པའི་མ་སྨད་ཀྱི་བརྩེ་འདང་ཟབ་ལ་རྨ་མེད་པ་ཞིག་ཆགས་
མོད། ད་ལྟ་འཇིག་རྟེན་དཀར་ནག་གཉིས་སུ་གཅིག་གིས་གཅིག་ལ་བདེ་ཞིང་སྐྱིད་པའི་
སྨོན་འདུན་ཞུ་དགོས། ཤུ། བདག་གི་མིག་བཙུམས་ནས་ཡིག་དྲུག་བློ་སྐབས། མིག་ལམ་
དུ་ཤར་ཡོང་བ་ནི་བུ་མོ་ཨོ་རྒྱན་སྒྲོལ་མས་རྐང་འཇབ་ལག་འཇབ་ཀྱིས་ཁྱིམ་ལས་བྱེད་
བཞིན་པའི་རྣམ་པ་དེ་ཡིན་ལ། རྣ་ལམ་དུ་གྲགས་ཡོང་བ་ནི་མོའི་སྦོམ་ཞིང་མཐོ་བའི་སྐད་
སྒྲ་དེ་ཡིན། ལྷག་པར་བུ་མོ་ཨོ་རྒྱན་སྒྲོལ་མའི་གྱོན་གོས་རྣམས་མཐོང་བ་ན། སྐད་ཅིག་
ཉིད་ལ་མོས་གྱོན་གོས་དེ་དག་གྱོན་ནས་ལས་ཀ་ཅི་ཞིག་ལས་བཞིན་ཡོད་པའི་རྣམ་པ་ཡིད་
ལ་ཤར་ཡོང་བ་དང༌། མོའི་ཅ་ལག་རྣམས་མཐོང་ན་དེ་དག་ག་དུས་ཉོས་པ་དང་ཇི་ལྟར་
བཀོལ་བའང་ཡིད་ལ་འཕོས་ཡོང་། །
བུ་མོ་ཨོ་རྒྱན་སྒྲོལ་མ། ལོ་ན་ཉེར་དྲུག་ལ་སོན་པའི་ན་ཆུང་མ་ཞིག མོ་ལ་ལོ་ན་ཉེར་
དྲུག་གི་ཚེ་ཚད་ལས་མེད་སོང་།
གོམས་སྲོལ་ལྟར་ན། བུ་མོ་ཨོ་རྒྱན་སྒྲོལ་མའི་གྱོན་པ་ཐམས་ཅད་མེ་ལ་བསྲེག་དགོས་
མོད། འོན་ཏེ་གྱོན་གོས་དེ་དག་མེད་ན། བདག་ནི་མལ་ཤག་འདི་ནས་སྡོད་ཐབས་ཡོད་
དམ། །
ཟས་ཀྱི་ཡི་ག་མེད་པས། བདག་གིས་ནུབ་འཚལ་གྲ་སྒྲིག་བྱེད་པའི་ལས་ཀ་དེ་གཏན་
ནས་བརྗེད་སོང་།
མུན་རུབ་ལ་ཉེ་བའི་དུས་སུ། དགོན་པའི་ཚོགས་དུང་གློ་བུར་དུ་བུས་བྱུང་། དེ་ནི་
176



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། -
དོན་དག་གློ་བུར་བ་ཞིག་བྱུང་བའི་རྟགས་མཚན་ཡིན། ཡུད་ཙམ་གྱི་རྗེས་སུ། བགྲེས་མོ་
ཏིང་འཛིན་སྐྱིད་ཀྱིས་སློག་པའི་དང་ཁར་ལྷགས་རླུང་ཕོན་པོ་ཞིག་བཟུང་སྟེ་བྲེལ་འཚུབ་
དང་བཅས་ངའི་མལ་ཤག་ལ་སླེབས་བྱུང་། དེའང་དོན་དག་ཐུན་མོང་མ་ཡིན་པ་ཞིག་བྱུང་
བའི་རྟགས་མཚན་ཡིན།
“ཕྱུག་པོ་དཔལ་མགོན་ཤི་སོང༌། མྱུར་མོར་སོང་དང་ཟས་སྦྱིན་གཏང་རྒྱུ་རེད།”ཏིང་
འཛིན་སྐྱིད་ཀྱིས་བྲེལ་འཚུབ་དང་བཅས་དེ་ལྟར་བཤད་རྗེས། མྱུར་མོར་ཐུ་སྣེ་ལག་ལ་
བཟུང་སྟེ་མལ་ཤག་ཕྱི་ལ་བརྒྱུགས་སོང་། །
ཕྱུག་པོ་དཔལ་མགོན་ཤི་སོང་ངམ། རེད། ཤི་སོང་ན་རེད། བུ་མོ་ཨོ་རྒྱན་སྒྲོལ་མ་ནི་
སྔོན་ཆད་ཕྱུག་པོ་དཔལ་མགོན་ཚང་གི་མནའ་མ་ཡིན། ལོ་གསུམ་སྔོན་གྱི་དབྱར་ཁའི་
ཉིན་མོ་ཞིག་ལ། ཁམས་ཀྱི་སྤྲུལ་སྐུ་ཆེན་པོ་ཞིག་ཕེབས་ཏེ་དགོངས་པ་ཆོས་དབྱིངས་སུ་
འཐིམས་ནས་ཡུན་རིང་མ་འགོར་བའི་སྐྱབས་མགོན་ཨ་ཆེན་རིན་པོ་ཆེ་ནི་དུད་ཁྱིམ་འདི་
ནས་འཁྲུངས་ངེས་ཡིན་པར་གསུངས། ཕྱུག་པོ་དཔལ་མགོན་དགའ་བ་འབུམ་གྱིས་མྱོས་
ཏེ་མནའ་མ་ལ་བླ་མ་བཞིན་དུ་བཀུར་སྟི་བྱས་པ་དང་། ལྷག་པར་བུ་མོ་ཨོ་རྒྱན་སྒྲོལ་མར་
མངལ་སྦྲུམ་རྗེས། མོ་ནི་མཁའ་འགྲོ་མ་མིའི་རྣམ་པར་རོལ་བ་ཞིག་ལ་བརྩིས་ཏེ་བཀུར་སྟི་
ཆེན་པོ་བྱས་པ་མ་ཟད། ནམ་རྒྱུན་མནོལ་བསང་བདུགས་ནས་གྲིབ་ལ་འཛེམ་བཞིན་ཡོད།
འོན་ཏེ་བུ་མོ་ཨོ་རྒྱན་སྒྲོལ་མས་བུ་མོ་ཞིག་བཙས་པ་དང་། དུས་ཡུན་རིང་པོ་མ་འགོར་
བར་སྐྱབས་མགོན་ཨ་ཆེན་རིན་པོ་ཆེ་ནི་རྨ་རྒྱལ་སྦོམ་རའི་ལྷོ་འདབས་སུ་འཁྲུངས་པ་
གསལ་བསྒྲག་བྱས་པ་ན། ཕྱུག་པོ་དཔལ་མགོན་ནི་ངོ་ཚ་དང་ཁོང་ཁྲོ་གཉིས་ཀས་གདུངས་
ཏེ་འདུག་མི་བཟོད་པར་གྱུར། སྐབས་དེར། སྡེ་མི་ཁ་མཁས་ཤིག་གིས་ཨ་ཆེན་སྐྱིད་པའི་
ཉི་མ། །རྨ་ཆེན་ལྷོ་ནས་ཤར་བྱུང་། །ཨོ་རྒྱན་སྒྲོལ་མའི་རྐུབ་ལ། །དུད་དྲེག་རིམ་དགུ་ཆགས་
སོང”ཞེས་བརྗོད་པ་དང་། མཚང་ལ་ཕོག་པའི་མཚར་གཏམ་དེ་ཡུལ་གྲུ་མང་པོར་ཁྱབ་
177



གཡུ་དྲུག་དཀར་དཔེ་ཚོགས།
རྗེས་ཕྱུག་པོ་དཔལ་མགོན་གྱི་རྣ་ལམ་དུ་འབྱོར་བ་ན། བགྲེས་པོ་ཨུ་ཚུགས་ཅན་དེར་ཁོང་
ཁྲོ་བཟོད་གླགས་མེད་པ་ཞིག་ལངས་ཏེ་སྡོད་ཐབས་བྲལ་མོད། གནས་སྐབས་སུ་ཐབས་
ཇུས་ཅི་ཡང་མ་རྙེད། སྐབས་ཤིག་ལ། རུ་སྡེ་དེའི་ནོར་ལུག་རྣམས་ལ་ཕྱུགས་ནད་ཡ་
མཚན་ཞིག་བྱུང་སྟེ་གཅིག་འཕྲོར་གཅིག་གིས་མཐུད་ནས་ཤི་བ་ན། ཕྱུག་པོ་དཔལ་མགོན་
གྱིསཨོ་རྒྱན་སྒྲོལ་མ་ནི་བདུད་མོ་སྣ་ནག་མ་ཞིག་ཡིན་པས། རུ་སྡེ་ཀུན་ལ་གདོན་འདུག”
ཅེས་རྗོད་བཞིན་ལན་བུ་བྲེགས་ཏེ་སྒོ་ལ་དེད་པ་མ་ཟད། ཕྱིན་ཆད་རུ་སྡེ་དེ་རུ་གཏན་ནས་
ལྡོག་མི་ཆོག་པར་བྱས།
བུ་མོ་ཨོ་རྒྱན་སྒྲོལ་མའི་ཕ་མ་གཉིས་ཀ་ཕྱུག་པོ་དཔལ་མགོན་དང་རུ་སྡེ་གཅིག་ལ་
གཏོགས་པ་ན། མོ་རང་གི་ཁྱིམ་ལ་ལོག་ཐབས་བྲལ་བས། དམིགས་ཡུལ་ཅི་ཡང་མེད་
པར་མཁའ་ལྡིང་གསང་སྔགས་དར་རྒྱས་གླིང་ལ་འཁྱམས་ནས་ཡོང༌། མ་ཡུམ་བདེ་ཆེན་
མཁའ་འགྲོས་བུ་མོ་གཞོན་ནུ་མ་ཞིག་དགེ་འདུན་གྱི་སྡེ་ཆེན་པོ་འདིར་གཏན་དུ་བསྡད་
ན་ཉེན་ཁ་ཡོད་པ་རྟོགས་མོད། མོའི་ལས་དབང་ལ་སེམས་འཁྲེང་སྟེ་ཡུལ་གྲུ་གཞན་ལ་
མངག་ཐབས་བྲལ་བས། བདག་གི་མལ་ཤག་ཏུ་བཀོད་སྒྲིག་བྱས་པ་ཡིན། དེ་ལྟར་བྱས་
ན་བདག་གིས་བུ་མོ་ཨོ་རྒྱན་སྒྲོལ་མར་ལྟ་རྟོག་བྱས་ཆོག་པ་དང་། བུ་མོ་ཨོ་རྒྱན་སྒྲོལ་མ་ནི་
བདག་གི་ཇ་མའང་བྱས་ཆོག་པར་བཤད་མོད། རིམ་གྱིས་བུ་མོ་ཨོ་རྒྱན་སྒྲོལ་མ་ནི་བདག་
གི་བུ་མོར་གྱུར་སོང་བས། བདག་ནི་མོའི་ལྟ་རྟོག་པ་མིན་པར་གྱུར་པ་དང་མོ་ནི་ངའི་ཇ་
མའང་མིན་པར་གྱུར། །
བུ་མོ་ཨོ་རྒྱན་སྒྲོལ་མ་ཐོག་མར་མཐོང་དུས། མོའི་ལན་བུ་རྩ་བ་ནས་བྲེགས་འདུག་
པས། བལྟས་ན་མིག་གིས་མི་བཟོད་པ་ཞིག་ཡིན་མོད། སྐྲ་ལོ་རིམ་གྱིས་སྐྱེས་ཏེ་ལན་བུ་
སླེ་ཐབས་བྱུང་བ་ན། མོའི་བཞིན་རས་ནི་ཕོ་མོ་ཀུན་གྱི་ཡིད་དབང་འཕྲོག་པ་ཞིག་ཏུ་
གྱུར། མཁའ་ལྡིང་ཡིད་བཞིན་ནོར་བུས་རྡོ་དཀར་མཆོད་རྟེན་བསྐྱར་བཞེང་བྱེད་སྐབས། །
178



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
མོ་རང་ན་གཞོན་ཨར་ལས་པ་ཞིག་ལ་མཐུན་ཏེ་འབྲལ་ཐབས་མེད་པར་གྱུར། ཚུལ་དེ་
བདག་གིས་མ་ཡུམ་བདེ་ཆེན་མཁའ་འགྲོ་ལ་གསང་ཐབས་ཅི་ནུས་བྱས་མོད། རྗེས་སུ་
མངལ་སྦྲུམ་པ་ན་གསང་བ་ཡང་གསང་དེ་རང་གི་མལ་ཤག་ཆུང་ཆུང་འདི་ལ་ཤོང་ཐབས་
བྲལ་སོང་། ན་གཞོན་ཨར་ལས་པ་དེའི་ཕ་ཡུལ་ནི་མདོ་སྨད་ཀྱི་རོང་སྡེ་ཆེན་པོ་ཞིག་ཡིན་
པར་བཤད་ལ། ཁོ་གཉིས་སྐྱོ་གདུང་ཆེན་པོ་དང་བཅས་ཁ་འབྲལ་སྐབས། གཞོན་ནུ་
དེས་ཁོ་རང་ཕ་ཡུལ་དུ་བསླེབས་མ་ཐག་མཁོ་དགུ་གྲ་སྒྲིག་བྱས་ཏེ་མོ་རང་ཁྱིམ་ལ་བསུས་
ནས་གཉེན་གྱི་ཆོ་ག་སྤེལ་ངེས་ཡིན་པར་བཤད། འོན་ཏེ་བུ་མོ་ཨོ་རྒྱན་སྒྲོལ་མས་ཇི་ལྟར་
བསྒུགས་རུང་། སེམས་འདྲིས་བྱམས་པའི་གྲིབ་མ་ཙམ་ཡང་མ་མཐོང་། ཡིད་སྐྱོ་བ་ཞིག་
ལ། ཉིན་གསུམ་གྱི་སྔོན་ལ་མོས་བྱིས་པ་བཙའ་མ་ཐུབ་པར་ཚེ་ལས་འདས་སོང་།
བུ་མོ་ཨོ་རྒྱན་སྒྲོལ་མ་ལྔ་ལམ་དུ་འདེད་མཁན་ནི་ཕྱུག་པོ་དཔལ་མགོན་ཡིན། དེ་
བས་བདག་གིས་ཁོའི་ཤིད་དོན་ལ་སྦྱིན་པའི་ཟས་ནི་ལེན་ག་ལ་རུང༌། ཟས་ནི་ཕར་ཞོག
གསེར་ཡིན་ཀྱང་ལེན་མི་རུང་། །
ཨིན་ཨིན། བུ་མོ་ཨོ་རྒྱན་སྒྲོལ་མའི་ལས་སྐལ་དམན་པ་ལ་ཨང་། འོ་འོ། བདག་གི་
ལས་སྐལ་ནི་བུ་མོ་ཨོ་རྒྱན་སྒྲོལ་མ་ལས་དམན་པ་མ་ཡིན་ནམ།
ཆར་བ་ཆེན་པོའི་རྗེས་སུ། ཉི་མ་ནི་ཅི་ཞིག་ལ་རྔམས་པ་ནང་བཞིན་ཉི་འོད་བཙན་
པོ་དེ་ས་གཞིའི་ཁྱོན་གདུག་རྩུབ་ཀྱིས་སྤྲས་པ་ན། ཞོགས་པའི་ཆར་བ་ཆེན་པོ་དེ་སླར་ཡང་
རླངས་གཟུགས་སུ་གྱུར་ནས་མཁའ་ལ་འཕྱུར་པས། རི་ལུང་ཀུན་གྱི་མཁའ་དབུགས་རླན་
ཤུར་ཤུར་བྱེད་ཅིང་། མིའི་གློ་མཆིན་གྱི་བར་གསེང་ཀུན་ལ་བསིལ་བའི་བདེ་བ་ཟད་མི་
ཤེས་པ་ཞིག་སྦྱིན་ཏེ་སེམས་ཁམས་དྭངས་ཤིང་ལུས་སྟོབས་རྒྱས་པ་ཞིག་བྱུང་། །
གྲོགས་མོ་བདེ་ཆེན་མཁའ་འགྲོ་དང་ངེད་གཉིས་ཀས་བཞོན་མ་ཐམས་ཅད་བཞོས་
ཏེ་ཁྱིམ་ལ་ལོག་སྐབས། སྔགས་པ་དེ་ནི་ཕོ་ཁྱིམ་གྱི་ཡར་སྐྱིད་དུ་བསྡད་དེ་ཅི་ཞིག་འདོན་
179



1:| གཡུ་དྲུག་དཀར་དཔེ་ཚོགས།
བཞིན་གདའ། ཁོང་གིས་སྤྱན་ཟུང་བཙུམས་ནས་ཐུགས་དགོངས་རྣལ་ལ་ཕབ་ལུགས་
དང༌། མདུན་ན་དཔེ་ཆ་མེད་རུང་བཀའ་ཆོས་ཤར་ཤར་དུ་གསུང་ལུགས། འདོན་རྟ་
དབྱངས་གསུམ་ལ་བྱང་ཆ་ཡོད་པ་བཅས་ལ་གཞིགས་ན། ཁོང་ནི་བསྟན་པའི་ཞབས་
འདྲེན་ཞིག་གཏན་ནས་མིན་པ་འདྲ། སྐབས་དེར། ཆེས་དགའ་འདུག་པ་ནི་ཨ་ཕ་ཡིན།
ཁོ་ནི་གཡོ་འགུལ་ཅི་ཡང་མེད་པར་ཕོ་ཁྱིམ་གྱི་མར་སྐྱིད་དུ་བསྡད་དེ་འཛུམ་མདངས་དང་
བཅས་སྔགས་པའི་གདོང་ལ་ཅེར་འདུག སྐབས་ཤིག་ལ། ཨ་ཕས་ཅི་ཞིག་དྲན་པ་ལྟར་
བདག་གི་གམ་ལ་བརྒྱུགས་ཡོང་སྟེ་ང་རྒྱལ་དང་བཅས”དེ་རིང་སྟོན་པ་ཤཱཀྱ་ཐུབ་པའི་
འཁྲུངས་སྐར་རེད”ཅེས་གསལ་བོར་བརྗོད་རྗེས། མྱུར་བ་མྱུར་བར་སྔར་གྱི་སྡོད་གནས་སུ་
སོང་སྟེ་ས་ལ་བསྡད་བྱུང་།
ཁྱིམ་ལས་ཡོངས་སུ་རྫོགས་ཏེ་གྲོགས་མོ་བདེ་ཆེན་མཁའ་འགྲོ་ཁྱིམ་དུ་ལོག་པ་ན།
སྔགས་པའི་འདོན་པའང་མཇུག་རྫོགས་སོང་། ཁོང་གིས་བདག་ནི་མོ་ཁྱིམ་གྱི་ཡར་སྐྱིད་
དུ་ལངས་ཏེ་ཁོང་ལ་ཅེར་འདུག་པ་མཐོང་བས། སླར་ཡང་ཐོག་མར་མཐོང་དུས་ཀྱི་རྣམ་
པ་ནང་བཞིན་བདག་གི་གདོང་ལ་ཅེར་ནས་ཡུད་ཙམ་ལ་བསྡད་པ་དང༌། དེ་ནས་ཐུགས་
ཅི་ཞིག་ལ་འཕོས་པ་ནང་བཞིན“ཁྱོད་ཀྱི་མིང་ལ་བདེན་ཆེན་མཁའ་འགྲོ་ཟེར་རམ”ཞེས་
དྲིས་རྗེས། བདག་དང་ཨ་ཕའི་ཚིག་ལན་ལ་གཏན་ནས་མི་ཉན་པར“ཁྱོད་རེད། ཁྱོད་
རེད”ཅེས་ཡང་ནས་ཡང་དུ་བརྗོད་བྱུང་།
སྐབས་ཤིག་ལ། སྔགས་པ་དེས་ང་རང་བོས་བྱུང་།
བདག་དོགས་མི་བདེ་བའི་ངང་ནས་ཁོང་གི་མདུན་ལ་སོང་སྟེ་པུས་མོའི་ལྷ་ང་ས་ལ་
བཙུགས་ནས་བསྡད་པ་ན། ཁོང་གིས་རྫ་རྡོ་འཇོང་འཇོང་སྐྱེས་བུའི་ཁུ་ཚུར་འདྲ་བ་ཞིག་
བླངས་ཏེ་འདི་ནི་ངའི་བསོད་ནམས་ཡིན། ཁྱོད་ཀྱིས་ཟུངས་དང༌། རྗེས་སུ་སྐྱིད་ཀྱི་ཉི་
མ་དགུང་ནས་འཆར་བ་ཡིན་ཞེས་བརྗོད་དེ་རྫ་རྡོ་བདག་གི་ལག་ལ་བཞག་རྗེས། འཛེམ་
180



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བ
གྲྭ
ང་
དོགས་ཅི་ཡང་མེད་པར་བདག་གི་མགྲིན་པར་འཁྱུད་པ་ན། བདག་ནི་ཤིན་ཏུ་དོགས་མི་
བདེ་བར་གྱུར་མོད། ཨ་ཕས་སྡིགས་དམོད་བྱེད་པར་འཇིགས་པས་ཨུ་ཚུགས་ཆེན་པོ་དང་
བཅས་ས་ལ་ཙོག་ནས་བསྡད། འོན་ཏེ་ཁོང་གིས་མགོ་རྔ་ཅི་ཡང་མེད་པར“ཁྱོད་ནི་ངའི་
ཨ་མ་ཡིན། ངས་ཁྱོད་ཀྱི་ནུ་མ་ཁམ་གང་ནུས་ན་ཆོག་གམ”ཞེས་དྲིས་བྱུང་བ་ན། བདག་
གིས་ཅི་དྲན་འདི་དྲན་མེད་པར"ཁྱི་རྒན་འདི ”ཞེས་སྡིགས་དམོད་བྱེད་བཞིན་སྔགས་པ་
དེ་ལ་འགྲམ་ལྕག་ལན་གཅིག་གཞུས་འཕྲལ། དེ་མ་ཐག་འཇིགས་སྣང་དང་བཅས་ཡར་
ལངས་ཏེ་ཅི་དྲན་འདི་དྲན་མེད་པར་སྦྲུའི་ཕྱི་རོལ་ལ་བྲོས།།
ཡུད་ཙམ་གྱི་རྗེས་སུ། སྔགས་པའི་གདོང་ལ་སྐྱོ་ཉམས་དང་ཁྲོ་ཉམས་གཉིས་ཀ་
འདྲེས་པའི་མདངས་ཤིག་བསྡུས་ཏེ་སྦྲ་སྒོར་བསླེབས། བདག་ནི་རྔོན་པ་མཐོང་བའི་རི་
དྭགས་ཅི་བཞིན་ཕར་ལ་བྲོས་པ་དང༌། ཨ་ཕས་ཀྱང་དོན་དག་ཅི་ཞིག་འབྱུང་བར་དོགས་
ཏེ་ཁོང་གི་རྗེས་དེད་ནས་སྦྲ་སྒོར་བུད་མོད། སྔགས་པས་ངེད་ཕ་བུ་གཉིས་ལ་ཁ་ཡ་གཏན་
ནས་མི་བྱེད་དེ། ཁོང་གིས་ཕྱག་ཟུང་མཁའ་ལ་བསྲིངས། མིག་ཟུང་གྱེན་ལ་ཅེར་ཏེ་སྐྱོ་
གདུང་དང་བཅས“ཨ་མར་བདག་གི་སྐལ་བ་མེད། བདག་ལ་ཨ་མའི་སྐལ་བ་མེད། ཕྱིས་
འབྱུང་བྱ་བ་སྔོན་བྱས་ལས་ལ་བསྟུན་ཡ”ཞེས་སྐྱོ་ལྷང་ལྷང་གིས་བརྗོད་རྗེས། ཐོག་མར་
ཐལ་མོ་སྦྱར་ནས་ཅི་ཞིག་ལ་གསོལ་བ་ཡུན་རིང་ལ་བཏབ་པ་དང་། དེ་ནས་ཆོན་ཐག་ངོས་
ཀྱི་འུར་ཆའི་མཐིལ་ལ་རྫ་རྡོ་དེ་བཞག་ནས་ཤུགས་ཀྱིས་ལན་འགའ་བསྐོར་ཏེ་ཉི་མ་ནུབ་
པའི་ཕྱོགས་སུ་འཕངས་རྗེས། ཕྱིར་བལྟས་མེད་པར་བྱང་གི་ཕྱོགས་སུ་ཕྱིན་སོང་།
དེའི་རྗེས་སུ། ཕ་མ་གཉིས་ལ་བྱིས་པ་བདག་ལས་མེད་ཅིང་། ཁྱིམ་གྱི་འབྱོར་བ་
ཧ་ཅང་ལེགས་པས། བདག་གིས་རུ་སྡེ་དེ་ནས་གཞོན་ནུ་ཡིད་དུ་འོང་བ་ཞིག་མག་པར་
བསུས་ཏེ་འཁོར་བ་བཟུང་བ་དང་། གྲོགས་མོ་བདེ་ཆེན་མཁའ་འགྲོས་ལྷམ་བཟོ་ལྡོམ་པོ་
ཞིག་མག་པར་བསུས་ཏེ་ཁྱིམ་གཞི་བཟུང་། བསམ་ཡུལ་ལས་འདས་པ་ཞིག་ནི། ལྷམ་
181



གཡུ་དྲུག་དཀར་དཔེ་ཚོགས།
བཟོ་ལྡོམ་པོ་དེ་ཕྱོགས་བཞི་མཚམས་བརྒྱད་ལ་འཁྱམས་ཏེ་ཀོ་བའི་ལས་ཀ་སྣ་ཚོགས་ལས་
པ་ན། སྒོ་ཁའི་རྟ་ནོར་ལུག་གསུམ་ནི་ཇེ་མང་ནས་ཇེ་མང་ཡིན་པ་དང་། ངེད་ཚང་གི་རྟ་
ནོར་ལ་ལ་རྐུན་མས་བརྐུས། ནོར་ལུག་མང་པོ་ཅི་ཡིན་འདི་ཡིན་མི་ཤེས་པའི་ནད་ཡམས་
ཀྱིས་བསད་པས། སྒོ་ཁའི་ཕྱུགས་ཟོག་ནི་ཇེ་ཉུང་ནས་ཇེ་ཉུང་ལ་སོང་། གྲོགས་མོ་བདེ་
ཆེན་མཁའ་འགྲོ་དང་ངེད་གཉིས་ཀར་མངལ་སྦྲུམ་སྐབས། ངེད་ཚང་གི་སྒོ་ཁར་ནོར་ལུག་
འགའ་ལས་མ་ལྷག་པས། ཁྱོ་ག་ནི་ལྷམ་བཟོ་ལྡོམ་པོའི་ལག་གཡོག་ཏུ་གྱུར་པ་དང་། ང་ནི་
གྲོགས་མོ་བདེ་ཆེན་མཁའ་འགྲོའི་ལག་གཡོག་བྱས་ནས་འཚོ་བ་རོལ་དགོས་བྱུང་། སྡུག་
བསྔལ་ཁྲོད་ནས་དགའ་ཆོག་པ་ཞིག་ནི། གྲོགས་མོ་བདེ་ཆེན་མཁའ་འགྲོས་བདག་ལ་སྔར་
བཞིན་ཨ་ཅེ་ཞེས་འབོད་བཞིན་བཀུར་སྟི་བྱེད་པ་ལས་གཡོག་མོ་ཞིག་གི་ཚད་ལ་གཏན་
ནས་མི་འཇོག
ཀུན་གྱིས་ཡིད་ཆེས་དཀའ་བ་ཞིག་ནི། གྲོགས་མོ་བདེ་ཆེན་མཁའ་འགྲོ་དང་ངེད་
གཉིས་ཀས་ལོ་གཅིག་དང་ཟླ་གཅིག ཉི་མ་གཅིག་དང་དུས་ཚོད་གཅིག་ལ་བུ་རེ་བཙས་
པ་དང་། ཁྱིམ་གཉིས་ཀའི་ཁྱིམ་མི་ཐམས་ཅད་རང་རང་གི་ཁྱིམ་ལ་འདུས་ཏེ། རང་རང་
གི་བྱིས་པར་མིང་རེ་བཏགས་པ་ན། ཕན་ཚུན་ལ་གྲོས་ནི་གཏན་ནས་མ་བཏབ་རུང་།
བདག་གི་བུ་ཆུང་གི་མིང་ལ་བསོད་ནམས་བཏགས་ཤིང་། མོའི་བུ་ཆུང་གི་མིང་ལའང་
བསོད་ནམས་ཐོགས་འདུག་
སྐད་ཆ་གསལ་ལ་མི་གསལ་བ་ཞིག་འཆད་ཤེས་པ་ནས་བཟུང་། གྲོགས་མོ་བདེ་ཆེན་
མཁའ་འགྲོའི་བུ་ཆུང་བསོད་ནམས་ཀྱིས་བདག་ལ་ཨ་མ་ཟེར་བཞིན་གང་སར་སོང་ན་དེ་
ལ་ཡོང་བས། བདག་གིས་ཀྱང་ཁོ་ནི་རང་གི་བུ་ལ་བརྩིས་ཏེ་གཉོར་སྐྱོང་ཅི་ནུས་བྱས་པ་
ཡིན། འོན་ཏེ་གྲོགས་མོ་བདེ་ཆེན་མཁའ་འགྲོའི་བུ་ཆུང་བསོད་ནམས་མི་ལོ་ལྔ་ལ་སོན་
པའི་དབྱར་ཁ་དེ་ནས་བཟུང་། ཁོང་གིས་ང་ལ་ཨ་མ་ཟེར་ནས་འ་ན་གྲངས་ག་འདྲར་བོས་
182



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཀྱང་། བདག་གི་ཨ་ལན་གཏན་ནས་སྟེར་མི་ཐུབ་པར་གྱུར།
ཉིན་དེའི་སྔ་དྲོར། བདག་དང་གྲོགས་མོ་བདེ་ཆེན་མཁའ་འགྲོ་གཉིས་ཀ་ཁྱིམ་ལས་
ཁྲོད་ལ་ལྷུང་སྟེ་མགོ་འཐོམས་འདུག་སྐབས། རབ་བྱུང་བ་བདུན་ཡ་ཡོ་མེད་པར་ལྷམ་བཟོ་
ལྡོམ་པོ་ཚང་ལ་བསླེབས་བྱུང་། དེ་དག་ཁྲོད་ཀྱི་གྲྭ་པ་ཨག་ཚོམ་ཅན་དེའི་ཞལ་གྱི་དཀྱིལ་
འཁོར་དང་སྟོད་འགག་གི་གྲུབ་ཆ་ཀུན་ལ་གཞིགས་ཀྱང་སྤྲུལ་སྐུ་ཞིག་ཡིན་པ་གསལ་ལེར་
རྟོགས་ཐུབ།
ཨག་ཚོམ་ཅན་དེ་ཡར་སྐྱིད་ནས་ཀྲོང་ངེར་བཞུགས་རྗེས། གྲོགས་མོ་བདེ་ཆེན་
མཁའ་འགྲོའི་བུ་ཆུང་པང་ལ་བཟུང་སྟེ། བུ་ཆུང་གི་སྨིན་མའི་མཚམས་ཀྱི་སྨེ་བ་ཆེན་པོ་
དེ་དང་། མ་ནེ་ངོས་ཀྱི་སྨེ་བ་ཆེན་པོ་དེ། ད་དུང་སྙིང་ཁའི་སྨེ་བ་ཟུར་གསུམ་དེ་ལ་ཞིབ་
ཏུ་བརྟགས་རྗེས་དགའ་སྤྲོ་དང་བཅས་ཁོང་ནི་མཁའ་ལྡིང་ཡིད་བཞིན་ནོར་བུའི་ཡང་
སྲིད་འཁྲུལ་མེད་རེད”ཅེས་བརྗོད་པ་ན། ཨག་ཚོམ་ཅན་གྱི་རྗེས་འབྲང་བ་རྣམས་ཀྱིས་
མིག་ནས་མཆི་མ་འདོན་བཞིན་ཕྱག་འཚལ་མོད། བདག་ཅག་ཀུན་ནི་ཧ་ལས་ཏེ་གནས་
སྐབས་ཤིག་ལ་ཅི་བྱེད་འདི་བྱེད་མེད་པར་གྱུར། བདག་ལ་ཆ་མཚོན་ན། མདོ་སྟོད་ཀྱི་
ཡུལ་ཁམས་ཤིག་ཏུ་མཚན་ལ་མཁའ་ལྡིང་འབོད་པ། སྔ་དྲོ་རྔོན་པའི་ཆས་སུ་ཞུགས་ནས་
རི་དྭགས་རྔོན་པ། ཕྱི་དྲོ་སྔགས་པའི་གྱོན་ཆས་མནབས་ནས་རྣམ་ཤེས་འདྲེན་པའི་རྣལ་
འབྱོར་པ་ཆེན་པོ་ཞིག་ཡོད་པ་སྔ་མོ་ནས་ཐོས་མོད། ཁོང་གི་ཡང་སྲིད་རང་གི་ཉེ་འཁོར་དུ་
འཁྲུངས་སྲིད་པ་རྨི་ལམ་དུའང་འཁོར་མ་བྱུང་། །
བདག་ཅག་གི་སེམས་རིམ་གྱིས་རྣལ་ལ་བབས་པ་དང་བསྟུན་ནས། རང་རང་ས་ནས་
རང་གི་ལས་ཀར་འབད་དེ་མགྲོན་པོར་སྣེ་ལེན་གང་ལེགས་བྱས། སྐབས་ཤིག་ལ། བུ་ཆུང་
བསོད་ནམས། མ་རེད། མཁའ་ལྡིང་ཡང་སྲིད་ཀྱིས་སྦྲ་ནག་ཕྱི་རོལ་ནས་རྫ་རྡོ་འཇོང་བོ་
ཞིག་ཁྱེར་ཡོང་སྟེ་ཨག་ཚོམ་ཅན་གྱི་ལག་ལ་བཞག་
183



གཡུ་དྲུག་དཀར་དཔེ་ཚོགས།
ཨ་ལ། ཕ་གི་ནི་སྔགས་པ་དེས་བདག་ལ་ཕྱིན་པའི་རྫ་རྡོ་དེ་མ་ཡིན་ནམ།
ཨག་ཚོམ་ཅན་གྱིས་རྫ་རྡོ་དེ་གཡས་སྐོར་གཡོན་སྐོར་བྱས་ནས་ཞིབ་ལྟ་བྱེད་བཞིན་
པའི་སྐབས་སུ། ཡང་སྲིད་མཆོག་གིས་གྲམ་རྡོ་ཆུང་ཆུང་ཞིག་ཁོང་གི་ལག་ལ་བཞག་བྱུང་།
ཨག་ཚོམ་ཅན་གྱིས་གྲམ་རྡོ་དེས་རྫ་རྡོ་ལ་དལ་བ་དལ་བུར་ལན་འགའ་གཞུས་པ་ན། རྫ་
རྡོ་ནི་དུམ་བུ་གཉིས་སུ་གྱུར། །
"དཀོན་མཆོག་གསུམ་པོས་མཁྱེན། ཡང་སྲིད་འཁྲུལ་མེད་རེད། འདི་ནི་བླ་མ་རིན་
པོ་ཆེའི་མཁའ་འགྲོའི་བླ་རྡོ་བསོད་ནམས་རང་འབར་ཟེར་བ་དེ་རེད། འདི། འདི་ནི་གུ་རུ་
རྡོ་རྗེ་གྲོ་ལོད་ཀྱི་སྐུ་རང་བྱོན་ཞིག་རེད།”ཨག་ཚོམ་ཨན་གྱིས་དགའ་སྤྲོ་དང་བཅས་རྫ་རྡོའི་
ངོས་སུ་ལྟ་བཞིན་དེ་ལྟར་བརྗོད།
ཨ་ཨ། ཕ་གི་ནི་སྔགས་པས་ང་ལ་བྱིན་པའི་རྫ་རྡོ་དེ་རེད། གལ་སྲིད་སྐབས་དེར་
མཁའ་འགྲོའི་བླ་རྡོའི་རིན་ཐང་རྟོགས་ཡོད་ན། ད་ལྟ་སྤྲུལ་སྐུའི་མ་ཡུམ་ནི་རང་ཉིད་མ་
ཡིན་ནམ།
དེའི་རྗེས་སུ། གནས་སྐབས་ཤིག་ལ་དོན་དག་ཅི་ཞིག་བྱུང་བ་བདག་གིས་ཀྱང་མི་
ཞེས།
མཁའ་ལྡིང་ཡང་སྲིད་དགུང་ལོ་བདུན་ལ་སོན་སྐབས། མཁའ་ལྡིང་དགོན་གྱིས་
སྤྲུལ་སྐུ་དང་ཁོང་གི་ཁྱིམ་མི་མདོ་སྟོད་ཕྱོགས་སུ་གདན་དྲངས། ཁོ་ཚོ་འགྲོ་ཁར་ཁྱིམ་
གཞིས་དང་རྟ་ནོར་ལུག་གསུམ་དང་བཅས་པ་བདག་གི་ཁྱིམ་མིར་སྦྱིན་མོད། ལོ་འགའི་
རྗེས་སུ་ཁྱིམ་ལ་ཅི་ཡོད་ཐམས་ཅད་ནམ་མཁའི་འཇའ་ལྟར་ཡལ་ཏེ་གར་སོང་རྗེས་མེད་དུ་
གྱུར། དེའི་རྗེས་སུ་ཕ་མ་གཉིས་ཀ་སྔ་གཞུག་ཏུ་ཚེ་ལས་འདས། ཡང་དེའི་རྗེས་སུ་ཁྱོ་ག་
ཕ་བུ་གཉིས་ཀའི་ཚེ་སྲོག་དགྲ་ལག་ཏུ་ཤོར་བས། བདག་ནི་བདག་པོ་མེད་པའི་ཁྱི་ལྡོམ་ཇི་
བཞིན་ཉེ་འཁོར་གྱི་ཡུལ་གྲུ་ཀུན་ལ་འཁྱམས་ཏེ་སློང་མོ་ལ་བརྟེན་ནས་འཚོ་བ་མི་རོལ་ཀ་
184



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། -
མེད་བྱུང་།
སྐབས་ཤིག་ལ། མཁའ་ལྡིང་ཡིད་བཞིན་ནོར་བུས་བདག་གི་གནས་ཚུལ་མཁྱེན་ཏེ།
གྲྭ་པ་གྲིམ་པོ་འགའ་མངགས་ཏེ་བདག་ནི་ཆོས་སྡེ་ཆེན་པོ་འདི་ལ་ཁྲིད་ནས་ཡོང་བ་ཡིན།
མཆོད་ཁྲིའི་མདུན་གྱི་མཆོད་མེ་གསུམ་ག་དེ་གཟིམ་སོང་བར་གཞིགས་ན། ཕལ་
ཆེར་ནམ་གུང་གི་དུས་ལ་བསླེབས་ཟིན་པ་འདྲ། བདག་གིས་ཉན་མཁན་རྒྱུས་ཡོད་ཅིག་
གམ་ན་གནས་པ་ནང་བཞིན་འདས་དུས་ཀྱི་འཚོ་བ། ཉིན་མོ་ཡི་དོན་དག ད་དུང་བུ་
མོ་ཨོ་རྒྱན་སྒྲོལ་མའི་གནས་ཚུལ་བཅས་མགོ་རྔ་མེད་པར་གང་དྲན་དྲན་དུ་བརྗོད་པ་
ན། གཏི་མུག་གཉིད་ནི་ཡོངས་སུ་སངས་ཏེ་མིག་ཟུང་འཚུམ་ཐབས་མེད་པས། མལ་ལས་
ལངས་ཏེ་མ་ཎི་ཟློ་བཞིན་མཚན་གྱི་མུན་པ་སྟུག་པོར་སྐྱེལ་མ་མི་བྱེད་ཀ་མེད་བྱུང་།
2007ལོའི་ཟླ7པའི་ཚེས27ཉིན་བྲིས།
(2007ལོའི《སྦྲང་ཆར》དེབ་གསུམ་པར་བཀོད)
185



གཡུ་དྲུག་དཀར་དཔེ་ཚོགས།
ཤ
དགུན་ཁ་སླེབས་བྱུང་།
དགུན་ཁ་དངོས་འབྲེལ་སླེབས་བྱུང་།
སུ་ཞིག་གིས་ཀྱང་གདན་མ་དྲངས་རུང་། ཉི་མ་ལྷ་སའི་དགུན་ཁ་དེ་གྲང་ངར་དང་
འགྲོགས་ནས་སླེབས་བྱུང་། རླུང་འཚུབ་དང་འགྲོགས་ནས་སླེབས་བྱུང་། ཚུལ་དེ་སྒྲོལ་མ་
ཉི་མ་ལྷ་སར་སླེབས་པ་དང་གཉིས་སུ་མེད་དེ། ཁོ་མོའང་འདི་ལྟར་སླེབས་པ་ཡིན། །
འོ། རེད་ལགས། སྒྲོལ་མ་ནི་མདོ་སྨད་ནས་ཡོང་བ་ཡིན་མོད། དགུན་ཁ་ནི་གང་
ཞིག་ནས་གནས་འདིར་སླེབས་པ་ཡིན་ནམ།
གང་ལྟར། དགུན་ཁ་སླེབས་པ་ན། ཡུལ་གྲུ་འདིའི་ཨ་སྔོན་ནི་སྔར་ལྟར་སྔོ་ཞིང་
དྭངས་མོད། འོན་ཏེ་སྔོ་མདངས་དྭངས་ཤིང་གསལ་བ་དེ་ལས་གྲང་ཤུར་ཤུར་གྱི་ཟིལ་
ཤུགས་ཤིག་བརྡོལ་བཞིན་ཡོད་པ་དང་། ཉི་མ་ནི་སྔར་ལྟར་མཁའ་ལ་འཕགས་སྲིད་མོད།
186



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
འོན་ཏེ་ཉི་འོད་ཀྱིས་མུན་པ་སེལ་བ་ལས་ལྷགས་རླུང་གི་རུ་དཔུང་གཏན་ནས་འཇོམས་མི་
ནུས། ཚུལ་དེ་སྒྲོལ་མའི་མེ་འཁོར་འཛིན་བྱང་དང་མཚུངས་པ་མིན་ནམ།
དུས་སྐབས་འདིར། ཡུལ་གྲུ་གཞན་གྱི་མི་མང་པོ་ཞིག་གིས་མཐོང་སྣང་གི་ཉི་མ་ལྷ་ས་
དང་འཆར་སྒོ་ཁྲོད་ཀྱི་ཉི་མ་ལྷ་ས་གླེང་བཞིན་རང་ས་རང་ཡུལ་ན་བསྡད་ཡོད་པ་ན། ཉི་མ་
ལྷ་སར་ལྗོངས་རྒྱུ་བ་མང་པོ་མཐོང་མི་ཐུབ་པ་དང་། གོར་མ་རྡོ་ཡི་གྲོང་ཁྱེར་འདིས་ལྷགས་
རླུང་ཁྲོད་ན་ལྷོད་ཀྲིག་གེར། འཁྱག་སིབ་བེར། ངལ་དུབ་དང་བཅས་དགུན་ཁའི་རྗེས་ཀྱི་
དཔྱིད་ཀ་དང་། དཔྱིད་ཀའི་རྗེས་ཀྱི་དབྱར་ཁ་དེ་ལ་ངང་སྒུག་བྱེད་བཞིན་ཡོད་ལ། དབྱར་
གྱི་དུས་སུ། ཡུལ་གྲུ་གཞན་གྱི་མགྲོན་པོ་ནི་ཤྭ་འོད་བརྡོལ་བ་ཇི་བཞིན་སླེབས་ཡོང་བས།
སྒྲོལ་མ་དང་སྒྲོལ་མའི་ཚོགས་པར་མགྲོན་པོ་མང་། ཡོང་འབབ་བཟང་། དེ་དུས་ཁོ་ཚོར་
ཁོམ་པ་གཏན་ནས་མེད།
རླུང་བུ་ལྡོམ་པོ་ཞིག་ནུབ་ནས་ཤར་ལ་ལྡང་བྱུང་།
འཚུབ་མ་འཁྱམ་པོ་ཞིག་ཀྱང་ནུབ་ནས་ཤར་ལ་ལྡང་བྱུང་།
འཚུབ་མའི་གཟུགས་ནི་སྐྱ་ཡོམ་ཡོམ་བྱེད་པ་དང་། འཚུབ་མའི་ཁྲོད་ཀྱི་གད་སྙིགས་
རྣམས་ནི་ལྷབ་ལྷུབ་ཏུ་གཡོ་ཞིང་ཀྱོག་ཀྱོག་ཏུ་འདར་བཞིན་གདའ། །
ཞོགས་པའི་རླུང་བུའི་ཁྲོད་དུ། སྒྲོལ་མས་ངོ་གདོང་རླུང་ལ་གཏད་དེ། ཤར་ནས་ནུབ་
ལ་འགྲོ་བཞིན་གདའ། ཁོ་མོའི་ལུས་ཀྱི་སྒྲོ་ལྭ་དམར་པོ་དེ་ཉི་འོད་འོག་ཏུ་དམར་ལམ་ལམ་
བྱེད། འོད་ཀྲིག་ཀྲིག་བྱེད། །
སྒྲོལ་མ་བོད་ལྗོངས་སློབ་གྲྭ་ཆེན་མོའི་བྱང་འགྲམ་ལ་སླེབས་སྐབས། གླ་གཏོང་རླངས་
འཁོར་ཞིག་ཁོ་མོའི་འགྲམ་ལ་ཡོང་སྟེ། རེ་ལྟོས་དང་བཅས་བཀན་གྱི་ལེར་བསྡད་བྱུང་ལ།
ཁ་ལོ་བས་རླུང་བུའི་ཁྲོད་དུ་བུ་མོ་འདི་འདྲ་ཞིག་རྐང་ཐང་ལ་འགྲོ་མི་སྲིད་སྙམ་བཞིན་
ཡོད་པ་འདྲ།
187



གཡུ་དྲུག་དཀར་དཔེ་ཚོགས།
“ཁྱེད་རང་གང་ལ་ཕེབས་འདོད་པ་ཡིན་ནམ།“སྒྲོལ་མ་རླངས་འཁོར་ལ་བུད་རྗེས།
ཁ་ལོ་བས་ཕྱིར་བལྟས་མེད་པར་དེ་ལྟར་དྲིས།
མེ་འཁོར་ས་ཚིགས།”
རླངས་འཁོར་ཁ་ལོ་བས་གློ་བུར་དུ་ཅི་ཞིག་རྟོགས་སོང་བ་འདྲ། ཁོ་རང་རེ་ཞིག་ལ་
ཧད་ནས་བསྡད་བྱུང་།
རླངས་འཁོར་ཤུགས་ཀྱིས་མདུན་ལ་རྒྱུག་གིན་གདའ། མདུན་རོལ་གྱི་དྲ་མིག་
གཡས་གཡོན་གཉིས་ལས་རླངས་འཁོར་ནང་རོལ་ལ་བསེར་བུ་ལྡང་བཞིན་མཆིས།
བསེར་བུ་འཇམ་པོ་དེ་གྲང་ཤུར་ཤུར་གྱིས་མདུན་ཕྱོགས་ནས་རྒྱབ་ཕྱོགས་སུ་ལྡང་བ་
དང་བསྟུན་ནས། སྒྲོལ་མའི་སྣ་ལམ་ལ་དྲི་མ་རྒྱུས་ཡོད་ཅིག་འཁྱུག་བྱུང༌། དྲི་མ་ཧ་ཅང་
རྒྱུས་ཡོད་ཅིག་བསེར་བུ་དང་འགྲོགས་ནས་ཆི་ལི་ལིར་འཁྱུག་བྱུང་།
ཁོ་རང་ཡིན་ནམ། དངོས་འབྲེལ་ཁོ་རང་ཡིན་ནམ། སྒྲོལ་མས་ལུས་པོ་མདུན་ལ་
བསྒྱུར། མགོ་བོ་གཡས་སུ་བསྐྱོགས་ཏེ་ཁ་ལོ་བར་ཞིབ་ལྟ་བྱས།
དངོས་འབྲེལ་ཁོ་རང་རེད། མདང་དགོང་གི་མགྲོན་པོ་དེ་རེད།
མདང་དགོང་ཁོ་རང་ཡོང་དུས། མདུན་ལ་ལྷགས་རླུང་ཁྱུ་གཅིག་དེད་འདུག་པ་དང་།
རྗེས་ལ་བསེར་བུ་འཁོར་ཞིག་ཁྲིད་ཡོད་པས། སྒོ་མོའི་ནང་རོལ་ལ་སླེབས་མ་ཐག ཁང་
བའི་ཁྱོན་ཀུན་འཁྱག་སིབ་བེར་སོང་། ཨ་ཨ། ད་དུང་དེ་ཡིས་ག་ལ་ཚད། ཁོ་རང་གི་ལཱ་
བ་ནི་བྱ་བྲུན་གྱི་དྲི་མས་ཡོངས་སུ་སྦགས་འདུག་པ་དང་། ལུས་པོ་ནི་འཁྱག་སྟེ་ཆབ་རོམ་
ཁྲོད་ཀྱི་རྡོ་དང་གཉིས་སུ་མེད་པས། སྒྲོལ་མའི་ལུས་ཀྱི་ཆ་ཤས་གང་ཞིག་ལ་མགྲོན་པོས་
རེག་ན། གནས་དེ་སྐད་ཅིག་ཉིད་ལ་འཁྱག་འགྲོ་བས་ན། བདེ་བ་མེད་པའི་སྦྱོར་བ་དེ་ལ་
འཇུག་སྐབས། ལུས་ཀྱི་མདུན་རོལ་ནི་ལྷགས་རླུང་ཁྲོད་ཀྱི་གཡའ་མ་དང་མཚུངས།
སྒྲོལ་མ་འུ་ཐུག་སོང་། །
188



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། –
ཁོ་མོས་ནམ་སྨད་ཡོངས་ལ་ལུས་ཀུན་མལ་གོས་ཀྱིས་གཅུད་མོད། ཞོགས་པའི་དུས་
སུ་ད་དུང་ལུས་དྲོད་རྒྱས་མི་འདུག རྒྱས་མི་འདུག གཏན་ནས་རྒྱས་མི་འདུག
སྐབས་ཤིག་ལ། སྒྲོལ་མས་གློ་བུར་དུ་ཅི་ཞིག་དྲན་སོང་བ་འདྲ། ཁོ་མོས་ཐོག་མར་
བརླ་ངོས་ལ་ཐལ་ལྕག་ལན་ཞིག་གཞུས་པ་དང་། དེ་ནས་སྐྲ་ལོ་ཟུག་འཐེན་ལན་འགའ་
བྱས་རྗེས། དངན་པ་རིང་པོ་ཞིག་ཤུགས་ཀྱིས་འཐེན་ཏེ་ཁ་རོག་གེར་བསྡད་བྱུང་ལ། ཁ་
ལོ་བས་དོགས་མི་བདེ་བའི་ངང་ནས་རླངས་འཁོར་ལ་ཁ་ལོ་བསྒྱུར་ཏེ་དལ་གྱིས་མདུན་ལ་
སོང་། དལ་གྱིས་མདུན་ལ་སོང་།
ལྷ་སའི་མེ་འཁོར་ས་ཚིགས་ན་མི་ཧ་ཅང་ཉུང་།
སྒྲོལ་མས་མེ་འཁོར་འཛིན་བྱང་ཉོས་ཏེ་ཕྱི་ལ་སླེབས་བྱུང་།
སྒྲོལ་མས་ནམ་རྒྱུན་འཛིན་བྱང་ཉོ་བཞིན་ཡོད་རུང་། ཁོ་མོ་ཕ་ཡུལ་ལ་འགྲོ་མི་ཕོད།
འོན་ཏེ་ཕ་ཡུལ་ལ་འགྲོ་འདོད་ཀྱི་འདུན་པ་དེ་གཏན་ནས་འགོག་མི་ནུས། །
སྒྲོལ་མས་མེ་འཁོར་འཛིན་བྱང་དེ་སིལ་བུར་གཤགས་ཏེ་གནམ་ལ་སྤུར་གྲབས་
བྱས་མོད། བར་སྣང་གི་རླུང་བུས་སྐྲ་རྩེ་ཙམ་ཡང་སྒུལ་མི་ནུས་པས། ཁོ་མོས་ཤོག་སིལ་
བཅངས་ཡོད་པའི་ལག་པ་མཁའ་ལ་ལན་འགའ་གཡུགས་རྗེས། དཔྲལ་ངོས་སུ་གཉེར་
ཕྲེང་ཀྱག་ཀྱོག་དུ་མ་བསྡུས་ཏེ་ནམ་མཁར་ཅེར་ནས་བསྡད།
འདི་ནི་ཅི་ཞིག་ཡིན་ནམ། དེ་རིང་གི་མཁའ་དབུགས་དཀག་སོང་བ་ཡིན་ནམ།
ཞོགས་པའི་རླུང་བུ་འཁྱག་པོ་དེ་གང་ཞིག་ལ་བྲོས་སོང་ངམ།
མེ་འཁོར་གྱི་འཛིན་བྱང་གཤགས་ཏེ་རླུང་ལ་སྤུར་བ་ནི། སྒྲོལ་མ་ཕ་ཡུལ་ལ་ལོག་
པའི་མཚོན་བྱེད་ཅིག་ཡིན་ལ། ཁོ་མོས་ཟླ་རེར་ལན་རེར་སྤུར་བཞིན་ཡོད། འོན་ཏེ་དེ་
རིང་སྤུར་ཐབས་མི་འདུག
སྒྲོལ་མས་རླུང་བུ་ལ་བསྒུག་དགོས་བྱུང་།
189



གཡུ་དྲུག་དཀར་དཔེ་ཚོགས།
ཁོ་མོས་སུན་སྣང་བཀག་ནས་རླུང་ལ་སྒུག་ཆེད། ཡིད་སེམས་གཞན་ལ་གཡེང་
དགོས་བྱུང་། །
ལྷ་སའི་མེ་འཁོར་ས་ཚིགས་ནས་བྱང་ལ་བལྟས་ན། འབྲས་སྤུངས་དགོན་པ་མཐོང་
ཡོང་།།
རེད། འབྲས་སྤུངས་དགོན་པ།
གནའ་སྔ་མོ་སྔ་མོ་ཞིག་ལ། མདོ་སྨད་ཡུལ་དུ། རྗེ་ཙོང་ཁ་པ་བློ་བཟང་གྲགས་པ་
ཟེར་བའི་སྐྱེ་ཆེན་དམ་པ་ཞིག་འཁྲུངས། ཁོང་ཉིད་ལྷ་ལྡན་དག་པའི་ཞིང་ལ་ཕེབས་
རྗེས། མཚན་ལྡན་བླ་མའི་ཞབས་ལ་གཏུགས་ཏེ་ཤེས་བྱ་རྒྱ་མཚོའི་ཕ་རོལ་ཏུ་སོན་པ་དང་།
གངས་ཅན་མཁས་པའི་གཙུག་རྒྱན་དུ་གྱུར་པ་ན། དགའ་ལྡན་དགོན་པ་བཏབ་སྟེ་མཛད་
རྗེས་བླ་ན་མེད་པ་བཞག ཁོང་གི་སློབ་མས་སེ་ར་དང་འབྲས་སྤུངས་གཉིས་ཀ་བཏབ།
ང་ལ་ཅི་བྱུང་། ཕ་ཡུལ་མདོ་སྨད་ཡིན་པ་འདྲ་འདྲ་ཡིན། །
ངས་ཅི་བྱས། ཆུང་དུས་སློབ་གྲྭར་འགྲོ་བའི་གོ་སྐབས་བྱུང་བ་དང་། སྙན་ངག་ཀྱང་
ཡག་པོ་ཞིག་འབྲི་ཤེས་མོད། མཐོ་འབྲིང་གཉིས་པའི་སྐབས་སུ། སྙན་ངག་པ་འགའ་ལ་
འགྲོགས་ཏེ་ཆང་ལ་རོལ་སྐབས་མངལ་སྦྲུམ་སོང་བས། གསང་སྟབས་ཀྱིས་ས་མཐར་མི་
འཁྱམ་ཐབས་མེད་བྱུང་།
ངས་ཅི་ནུས། ང་ལ་ལང་ཚོ་ཞིག་དང་། ལུས་པོ་སྟེ་མི་ཤ་རེངས་པོ་ཞིག་ལས་ཅི་ཡང་
མེད། ཅི་ཡང་མེད། །
གལ་ཏེ། གལ་ཏེ་ངའི་གནས་ཚུལ་ཐམས་ཅད་ཡུལ་མི་རྣམས་ཀྱིས་གོ་ཡོད་ན། ང་
ཕ་ཡུལ་ལ་ལོག་ཐབས་གཏན་ནས་མེད་པ་དང་། ཕ་མ་གཉིས་ཀའང་ཕ་ཡུལ་ནས་འདུག་
ཐབས་མེད།
ཕ་མ་དང་ཉེ་དུ་རྣམས་བདེ་འཚམ་ཡིན་ནམ། ལོ་གཉིས་དང་ཉི་མ་བཅོ་ལྔའི་རིང་ལ་
190



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཁོ་ཚོའི་གནས་ཚུལ་གཏན་ནས་མ་གོ གཏན་ནས་མ་གོ
ཁྲིན་ཏུའུ་ནས་ལམ་ལ་ཆས་པའི་མེ་འཁོར་དེ་བསླེབས་བྱུང་།
མེ་འཁོར་སླེབས་པ་ན། ལྷ་སའི་མེ་འཁོར་ས་ཚིགས་སུ། མི་ཚོགས་ནི་སླར་ཡང་ཆུ་
རྒྱུན་ལྟར་བཞུར་བྱུང་།
སྒྲོལ་མས་མི་ཚོགས་ཁྲོད་ནས་གཞོན་ནུ་ཞིག་མཐོང་བྱུང་། །
གཞོན་ནུ་དེའི་བཞིན་ཀྱི་རྣམ་པ། ལུས་ཀྱི་ཚུགས་ཀ ལམ་ལ་འགྲོ་ལུགས་ཐམས་
ཅད་ནི་སྒྲོལ་མའི་ཕུ་བོ་དང་གཉིས་སུ་མེད།
སྒྲོལ་མ་གཞོན་ནུ་དེ་ལ་ཧད་འདུག་སྐབས། འཚུབ་མ་ཆུང་ཆུང་ཞིག་སྐྱ་ཡོམ་མེར།
ཤུགས་ཀྱིས་འཁོར་བཞིན་ཁོ་མོའི་གམ་ལ་བསླེབས་བྱུང་། སྐབས་དེར། མོས་མྱུར་སྟབས་
ཀྱིས་ཤོག་སིལ་རྣམས་འཚུབ་མའི་ཁྲོད་ལ་གཏོར་བ་ན། ཤོག་སིལ་རྣམས་ནི་དཀར་ཀྱུག་
ཀྱུག་ཏུ་གཡོ་བཞིན། ཁྲ་ལྷབ་ལྷུབ་ཏུ་འདར་བཞིན་ཤར་གྱི་ཕྱོགས་ལ་དལ་བ་དལ་བུར་
འཕུར་སོང་། དལ་བ་དལ་བུར་འཕུར་སོང་ལགས།
ཚུལ་དེ་མཐོང་བ་ན། སྒྲོལ་མའི་ཡིད་ལ་ཐོག་མར་དགའ་སྣང་ཞིག་འཕོས་བྱུང་། དེ་
དང་མཐུད་ནས་སྡུག་སྣང་ཞིག་སྐྱེས་བྱུང་། དེའི་རྗེས་སུ་ཡིད་སེམས་བློང་བློང་བོར་ལངས་
ནས་སྡོད་པ་ལས་ཚོར་སྣང་དང་འཆར་སྒོ་ཅི་ཡང་མེད།
ནམ་མཁའ་སྤྲིན་གྱིས་བསྒྲིབས་འདུག
ནམ་མཁའ་སྤྲིན་གྱིས་བསྒྲིབས་པ་ན་། ཉི་མ་ལྷ་སར་ཉི་འོད་མེད་པའི་ཉིན་མོ་ཞིག་
བསླེབས་སོང་། སྐབས་འདིར། གྲོང་ཁྱེར་ཉེ་འཁོར་གྱི་རི་རབ་སྐྱ་བོ་རྣམས་ཀྱིས་གྲིབ་
མའི་གོས་ནག་གྱོན་ཏེ་སྨུག་ཡོམ་མེར་འགྱིང་འདུག་པ་དང༌། པོ་ཏ་ལས་ཀྱང་གཟི་ཉམས་
སྤངས་ཏེ་བརྗིད་ཉམས་སྨུག་པོ་ཞིག་བསྟན་འདུག
ཉིན་གུང་གི་སྐབས་སུ། སྒྲོལ་མ་སེ་ར་ལམ་ན་མདུན་ལ་འགྲོ་བཞིན་ཡོད་ལ། སྒྲོ་ལཱ་
191



གཡུ་དྲུག་དཀར་དཔེ་ཚོགས། །
དམར་པོའི་ནང་རོལ་གྱི་ལུས་པོ་དེ་གོམ་པའི་འགྲོས་དང་བསྟུན་ནས་གཡོས་པ་ན། དར་
གོས་ཡུག་གཅིག་རླུང་གིས་འདེད་བཞིན་པ་དང་མཚུངས།
སྐབས་ཤིག་ལ། ཁོ་མོས་གཞུང་ལམ་བསྐྱུར་ཏེ་སྲང་ལམ་ཞིག་དེད་བྱུང་། །
སྲང་ལམ་དོགས་མོ་དེའི་ལམ་མདོ་ན། སྐམས་ཤ་འཚོང་མཁན་གྱི་འབྲོག་པ་ཞིག་
ཡོད་ལ། འབྲོག་པ་དེའི་བཞིན་གྱི་རྣམ་པ། ལུས་ཀྱི་ཚུགས་ཀ སྐད་ཆ་འཆད་སྐབས་ཀྱི་
ཉམས་འགྱུར་ནི་སྒྲོལ་མའི་ཨ་ཕ་དང་གཉིས་སུ་མེད།
སྒྲོལ་མས་ཕ་མ་དྲན་དུས། འབྲོག་པ་དེའི་གམ་ལ་ཡོང་ནས་ཤ་ཉོས་པ་ཡིན།
སྒྲོལ་མས་ཕ་ཡུལ་དྲན་དུས། འབྲོག་པ་དེའི་གམ་ལ་ཡོང་ནས་ཤ་ཉོས་པ་ཡིན།
རྗེས་སུ། སྒྲོལ་མས་སྐམས་ཤ་ཉོ་ཐེངས་རེར། འབྲོག་པ་དེ་ལ་སྒོར་མོ་བརྒྱ་ལེགས་
སྐྱེས་སུ་འབུལ་བཞིན་ཡོད།
འབྲོག་པས་རྒྱུ་མཚན་ཕུགས་འདྲི་གཏིང་འདྲི་བྱས་པ་ན། སྒྲོལ་མ་འུ་ཐུག་སྟེ་ཁྱེད་ཀྱི་
སྐུ་གཟུགས་བདག་གི་ཨ་ཕ་དང་གཉིས་སུ་མི་འདུག ཁྱེད་རང་མཐོང་ན་ཨ་ཕ་མཐོང་བ་
དང་མཚུངས་ཞེས་བཤད་བྱུང་།
ཐོག་མར་འབྲོག་པ་དེ་དོགས་མི་བདེ་མོད། རིམ་གྱིས་ཡིད་སེམས་བདེ་ལ་བབས།
རིམ་གྱིས་སྒྲོལ་མ་ལ་བརྩེ་དུངས་ཐུན་མོང་མ་ཡིན་པ་ཞིག་ཆགས་ཏེ། རང་ལ་འདི་ལྟ་བུའི་
བུ་མོ་ཡ་རབས་ཤིག་ཡོད་ན་ཅི་མ་རུང་སྙམ་བཞིན་ཡོད།
དེ་རིང་། ཤ་ཉོ་མཁན་གཅིག་ཀྱང་མེད། །
''ཨ་ཁུ་ལགས། སྐུ་གཟུགས་བདེ་པོ་ཡིན་ནམ།“སྒྲོལ་མས་དགའ་ལྷང་ལྷང་གིས་དེ་
ལྟར་དྲིས།
“འོ། སྒྲོལ་མ་ལགས། ཁྱེད་རང་ཕེབས་བྱུང་ངམ།”འབྲོག་པས་དགའ་སྤྲོ་དང་བཅས་
དེ་ལྟར་བཤད།
192



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
''ཨ་ཁུ་ལགས། དེ་རིང་ཤ་ཉོ་མཁན་མང་པོ་མི་འདུག་གམ།”
"དེ་རིང་གནམ་གཤིས་སྐྱོ་པོ་ཞེ་དྲགས་རེད། ཤ་ཉོ་མཁན་མང་པོ་མི་འདུག”
སྒྲོལ་མ་འབྲོག་པའི་གདོང་ལ་ཅེར་ཏེ། ཁ་རོག་གེར། འཛུམ་གྱི་ལེར་ཁོ་རང་གིས་ཅི་
བཤད་ལ་ཉན་ནས་བསྡད།
སྒྲོལ་མའི་གདོང་ལ་ལྷགས་པས་གཙེས་ཏེ་དམར་ལམ་ལམ་བྱེད། སྒྲོལ་མའི་ཡིད་
སེམས་འབྲོག་པའི་བཞིན། འབྲོག་པའི་ལུས། འབྲོག་པའི་གཏམ་གྱིས་བསྲོས་ཏེ་དྲོད་
ལམ་ལམ་བྱེད།
སྐབས་ཤིག་ལ། སྒྲོལ་མའི་མིག་ཟུང་ལ་མཆི་མ་དྲོན་མོ་ཞིག་དལ་གྱིས་འཁྱིལ་སོང་།
མུན་རུབ་སོང་།
མུན་རུབ་སོང་རུང་། གློག་སྒྲོན་གྱི་མཐུ་སྟོབས་ལ་བརྟེན་ནས། ཉི་མ་ལྷ་སའི་མཛེས་
སྡུག་ལ་བཀྲགས་མདངས་གསར་བ་ཞིག་རྒྱས་འདུག
མུན་རུབ་ནའང་། ཉི་མ་ལྷ་སའི་མི་རྣམས་མཚན་མོའི་འཚོ་བར་ཞེན་པས། སྔ་མོར་
མལ་གྱི་བདེ་བར་རོལ་མི་སྲིད། གཟིགས་དང་། གཞུང་ལམ་ན་རླངས་འཁོར་བཞུར་གྱིན་
གདའ། ནང་མ་ན་གླུ་སྐད་མཆེད་ཀྱིན་གདའ། སྲང་ལམ་ན་གོམ་སྒྲ་འཁྲུག་གིན་གདའ། །
སྐབས་འདིར་། སྒྲོལ་མས་གློག་ཐབ་འགྲམ་ན་ཤ་འཚོད་བཞིན་ཡོད་ལ། ཁོ་མོའི་
འདུག་གྲོགས་བུ་མོ་དེས་གྱོན་གོས་འཁྲུད་བཞིན་གདའ། །
ནམ་རྒྱུན་ཡིན་ན། དུས་སྐབས་འདི་ནི་མགྲོན་པོ་ཆེས་མང་བའི་དུས་ཡིན་པས།
བཟའ་བཏུང་གཡོ་སྐོལ་བྱེད་པ་དང་གྱོན་གོས་འཁྲུད་པའི་ཁོམ་པ་མེད་མོད། ད་ལོ་ཉི་
མ་ལྷ་སར་འཆལ་ལས་གཉེར་མཁན་ལ་རྡུང་རྡེག་ཏན་ཏིག་བྱས་པ་ན། སྒྲོལ་མ་དང་
གྲོགས་མོ་གཉིས་ཀ་ལམ་འགྲམ་གྱི་ཁང་མིག་དེར་སྡོད་ཐབས་བྲལ་ཏེ། ལྷ་ཀླུ་ཟམ་པའི་
མར་གཤམ་ན་དམངས་ཁང་ཞིག་གླས་ནས་བསྡད་ཡོད། ད་སྐབས། ཁོ་གཉིས་ཀའི་ཁ་
193



པའི་ཡང་ གཡུ་དྲུག་དཀར་དཔེ་ཚོགས།
གདར
པར་ཨང་གྲངས་ཡོད་མཁན་དང་། དེ་དག་གིས་མཚམས་སྦྱོར་བྱས་པའི་མགྲོན་པོས་མ་
གཏོགས་ཁོ་གཉིས་མི་རྙེད་པས། གནས་སྐབས་སུ་བདེ་འཇགས་ཡིན། མགྲོན་པོ་ཉུང་།
ཁོམ་པའང་ཡོད། །
སྐབས་ཤིག་ལ། ཁང་བའི་སྒོ་མོ་དལ་གྱིས་རྡུང་བྱུང་། །
སྒྲོལ་མས་སྐད་ཆ་ཅི་ཞིག་བཤད་པར་གྲ་སྒྲིག་བཟང་པོ་བྱས་ཏེ་ཁང་སྒོ་ཕྱེ།
མགྲོན་པོ་སྒོ་མོའི་ནང་རོལ་ལ་སླེབས་མ་ཐག ཁོ་མོ་སྐད་ཅིག་ཉིད་ལ་ཧ་ལས་ཏེ་
ལུས་ཀུན་རེངས་པོར་གྱུར། །
མགྲོན་པོ་ནི་སྐྱེས་པ་དར་གཞོན་གཉིས་ཡིན་ལ། དར་མ་གཡོགས་མ་ཁམ་ནག་གྱོན་
མཁན་དེས་སྒྲོལ་མ་མཐོང་མ་ཐག ཁ་གདངས། མིག་ཅེར། ལུས་པོ་སྦྲིད་དེ་གཟེར་བྲང་
བྲེང་བྱས་པ་དང་ལྷན་དུ། ལག་གི་ཕྲེང་བ་ཤག་སྒྲ་དང་བཅས་ཐང་ལ་ལྷུང་སོང་ལ། ཁོའི་
རྒྱབ་ན་ཉེན་རྟོགས་པའི་ལྭ་བ་གྱོན་ཡོད་པའི་གཞོན་ནུ་ཞིག་ཡོད་པ་དེའི་མིག་མཐར་མཆི་
མ་འཁོར་བྱུང་།
འོ། ད་ནི་ཅི་བྱེད། ཁོ་ཚོས་ད་ནི་ཅི་ཞིག་བྱེད་འོས་སམ།
སྐྱེས་པ་དར་མ་དེ་ནི་སྒྲོལ་མའི་ཨ་ཕ་རེད། ན་གཞོན་ཉེན་རྟོགས་པ་དེ་ནི་སྒྲོལ་མའི་
ཕུ་བོ་རེད།
2010ལོའི་ཟླ12ཚེས12ཉིན་བྲིས།
(2011ལོའི《སྦྲང་ཆར》དེབ་དང་པོར་བཀོད)
194



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
པ་
མེད།
ཉི་འོད་ལམ་ལམ་འཕྲོ།
ལམ་ལམ་འཕྲོ་བའི་ཉི་འོད་འོག་ཏུ། ཀྲུང་དབྱང་མི་རིགས་སློབ་གྲྭ་ཆེན་མོའི་སྒོ་བྱང་
ངོས་ཀྱི་རྒྱ་ཡིག་སེར་པོ་རྣམས་ལ་གཟི་འོད་ལམ་ལམ་འཕྲོ་བཞིན་གདའ། །
སྒོ་བྱང་ཡི་གེ་ཅན་གྱི་རྩིག་པ་དམར་པོའི་གཡས་གཡོན་ན་སྒོ་མོ་ཆེན་པོ་གཉིས་ཡོད་
ལ། སྒོ་མོ་ལས་ཕྱི་ལ་འབུད་མཁན་རྣམས་ནི་ལམ་ལ་འགྲོ་ལུགས་ལ་བྱང་ཆ་ལྡན་ཞིང་
ལུས་ཀྱི་མགོ་མཇུག་ཀུན་ལ་ལྷོད་ཤ་ཆེན་པོ་ལྡན་པ་འབའ་ཞིག་ཡིན་མོད། ནང་ལ་འགྲོ་
མཁན་ཕལ་མོ་ཆེས་མི་རེའི་རྗེས་ལ་འདུད་སྒམ་རེ་དྲུད་འདུག་པ་དང་། སུ་ཞིག་ཡིན་རུང་
གདོང་ལ་དགའ་ཉམས་ཤིག་དང་ཞེད་སྣང་འདྲ་མིན་སྣ་ཚོགས་ཤིག་ཤར་འདུག
195



གཡུ་དྲུག་དཀར་དཔེ་ཚོགས།
འོ། རེད་ལགས། དེ་རིང་ནི་ཀྲུང་དབྱང་མི་རིགས་སློབ་གྲྭ་ཆེན་མོའི་སློབ་མ་གསར་
བས་མིང་ཐོ་འགོད་པའི་ཉིན་མོ་དང་པོ་རེད། འདྲུད་སྒམ་དྲུད་འདུག་པ་དེ་དག་ནི་སློབ་
མ་གསར་བ་ཡིན་དགོས་འདུག
ལྷ་མོ་གཡུ་མཚོ་སློབ་གྲྭའི་ཤར་སྒོ་ཆེན་མོའི་མདུན་རོལ་ཏུ་ལངས་ཏེ་ཅི་ཞིག་ལ་ངང་
སྒུག་བྱེད་བཞིན་འདུག་ལ། མོས་སྐབས་རེར་ལག་ཁྱེར་ཁ་པར་ངོས་ཀྱི་དུས་ཚོད་ལ་ལྟ་བ་
དང་། མཚམས་རེར་མདུན་གྱི་འཕྲེད་ལམ་ཡངས་མོའི་ངོས་ལ་གཡས་ལྟ་གཡོན་ལྟ་བྱེད་
བཞིན་ཕར་འགྲོ་ཚུར་འགྲོ་བྱེད་པར་གཞིགས་ན། སེམས་ལ་འཚུབ་ཆ་ལྡང་བཞིན་འདུག་
པ་རྟོགས་ཐུབ། །
སྐབས་ཤིག་ལ། བྱང་ནས་ལྷོ་ལ་ཤར་གཏོང་བྱེད་བཞིན་ཡོད་པའི་གླ་གཏོང་རླངས་
འཁོར་ཞིག་སློབ་གྲྭའི་ཤར་སྒོའི་མདུན་ནས་བཀན་གྲུག་གེར་བསྡད་པ་ན། གདོང་ལ་སྨུག་
མདངས་འཛིན་པའི་བོད་རིགས་གཞོན་ནུ་ཞིག་རླངས་འཁོར་ལས་བབས་བྱུང་།
"བཀྲ་ཤིས།“ལྷ་མོ་གཡུ་མཚོས་གཡས་ལག་མཁའ་ནས་གཡུག་གཡུག་བྱེད་བཞིན་
ཕར་བརྒྱུགས་སོང་།
ཨ་ཅེ་གཡུ་མཚོ།“བཀྲ་ཤིས་ཀྱི་གདོང་ལ་སྤྲོ་སྣང་གློ་བུར་བ་ཞིག་རྒྱས་བྱུང་།
“ཁྱོད་རང་བདེ་བླག་ངང་ནས་སླེབས་བྱུང་བ་ཧ་ཅང་ལེགས། ངས་འདི་གར་ཁྱོད་ལ་
དུས་ཡུན་རིང་པོར་བསྒུགས་ནས་བསྡད་པ་ཡིན།”
“ཨ་ཅེ་གཡུ་མཚོ། བཀའ་དྲིན་ཆེ།“བཀྲ་ཤིས་དགའ་སྟེ་ཅི་ཞིག་བྱ་དགོས་པའང་མི་
ཤེས།
ཁོ་གཉིས་ཀས་རླངས་འཁོར་གྱི་གཞུག་སྐམ་ལས་འདྲུད་སྒམ་ཆེན་པོ་ཞིག་རླངས་ཏེ་
སློབ་གྲྭའི་སྒོ་ཆེན་ཕྱོགས་ལ་འགྲོ་བཞིན་པའི་སྐབས་སུ། ལྷ་མོ་གཡུ་མཚོས་གློ་བུར་དུ་ཅི་
ཞིག་དྲན་པ་ལྟར”བཀྲ་ཤིས། ཁྱོད་རང་འདི་གར་ལོངས་དང་། བདག་གིས་ཁྱོད་ལ་དྲན་
196



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
རྟེན་གྱི་འདྲ་པར་ཞིག་རྒྱག་ཡ“ཟེར་ནས་ལག་གི་འདྲུད་སྒམ་གྱི་ཡུ་བ་བཀྲ་ཤིས་ཀྱི་ལག་ལ་
བཞག་སྟེ། ཕྱི་ཕྱོགས་སུ་གོམ་པ་ཁ་ཤས་སྤོས་ཏེ་ལག་ཁྱེར་ཁ་པར་གྱི་ཤེལ་ཡོལ་མིག་སྒོར་
གཏད་དེ་བལྟས་པ་ན། བཀྲ་ཤིས་ནི་འདྲུད་སྒམ་འགྲམ་ན་ཞེད་སྣང་དང་བཅས་ལངས་
འདུག་པ་མཐོང་བས། མོའི་སེམས་ལ་རེ་ཐག་ཆད་པའི་སྡུག་སྣང་གློ་བུར་བ་ཞིག་འཕོས་
བྱུང་མོད། གདོང་ལ་ཉམས་སྣང་ཅི་ཡང་མེད་པའི་འཛུམ་མདངས་བཅོས་མ་ཞིག་བསྡུས་
ནས་བཀྲ་ཤིས། འཁུམས་ནས་འདུག་མི་དགོས། འདི་ལྟར་སྡོད་དང”ཞེས་བརྗོད་དེ་གོང་
མཛུབ་དང་དཀྱིལ་མཛུབ་ཀེར་འདུག་པའི་གཡས་ལག་གྱེན་ལ་བསྲིངས་པ་ན། བཀྲ་ཤིས་
ཀྱིས་ཀྱང་སྤྲེའུས་མི་ལ་ལད་མོ་བྱེད་པ་ནང་བཞིན་གཡས་ལག་གྱེན་ལ་བསྲིངས་ཏེ་མཛུབ་
མོ་གཉིས་ཀ་ཀེར་བྱུང་མོད། གདོང་ནི་ཅི་ཞིག་གི་གཏིང་དོན་མ་དཔོག་པའི་རྨོངས་ཉམས་
ཆེན་པོས་བཟུང་འདུག
“ཨ་ཅེ་གཡུ་མཚོ། ལག་པ་གྱེན་ལ་སློང་ལུགས་འདིས་ཅི་ཞིག་སྟོན་བཞིན་ཡོད་
དམ།”བཀྲ་ཤིས་ཀྱིས་རྟབ་རྟབ་པོར་དེ་ལྟར་དྲིས། །
“བཟོ་ལྟར་ཡིད་འཇོག་བྱོས། ལག་བརྡ་འདི་ཉིད་ཀྱིས་བདག་ཅག་གིས་ལྷ་རྒྱལ་ལོ་
ཞེས་བརྗོད་པའི་སྐབས་ཀྱི་མཚོན་དོན་དེ་སྟོན་བཞིན་ཡོད།”་ལྷ་མོ་གཡུ་མཚོས་ཉམས་སྣང་
ཅི་ཡང་མེད་པར་དེ་ལྟར་བརྗོད།
བཀྲ་ཤིས་ཀྱི་སེམས་སུ་དོགས་གཞི་ཆེན་པོ་ཞིག་གིས་འཁྱུག་འགྲོས་བྱས་སོང་། ལག་
དངོས་འབྲེལ་སློབ་གྲྭ་ཆེན་མོ་ཟེར་བ་འདི་ན་རང་གིས་མི་ཤེས་པའི་ཤེས་བྱ་མང་པོ་ཞིག་
གསང་སྟབས་ཀྱིས་གནས་འདུག་པ་འདྲ། ཁོས་ཡིད་སེམས་རྣལ་ལ་ཕབ་སྟེ་དོགས་གཞི་
དེ་ལ་བསམ་གཞིག་བྱས་པ་ན། ལྷ་མོ་གཡུ་མཚོས་ཁོ་རང་ལ་འདྲ་པར་ག་འདྲ་ཞིག་བརྒྱབ་
སོང་བའང་མ་ཤེས།
197



།
གཡུ་དྲུག་དཀར་དཔེ་ཚོགས། །
སྟོན་གྱི་ཉིན་མོ་འདིར། པེ་ཅིན་གྲོང་ཁྱེར་གྱི་མཁའ་དབྱིངས་སུ་སྤྲིན་པ་ལེབ་མོ་ཞིག་
དལ་གྱིས་ལྡང་བཞིན་མཆིས་ལ། རྨ་རྒྱལ་སྦོམ་རའི་མཁའ་དབྱིངས་སུ་སྤྲིན་དཀར་ལེབ་
མོ་སྣ་ཚོགས་གཅལ་དུ་བཀྲམ་འདུག་པ་དང་། སྤྲིན་གྱི་བར་མཚམས་སུ་བྱ་རྒྱལ་རྒོད་པོས་
ལྡིང་སྐོར་བྱེད་བཞིན་གདའ།
སྤྲིན་དཀར་གྱི་འོག་ཏུ། སྟོན་གྱི་རི་ལུང་དང་སྤང་ལྗོངས་ནི་རླབས་ཕྲེང་གཡོ་བའི་
གསེར་གྱི་མཚོ་མོ་ཡོངས་སུ་དཀག་པ་དང་མཚུངས་ལ། རི་འདབས་རྣམས་སུ་གཅལ་དུ་
བཀྲམ་འདུག་པའི་སྦྲ་ནག་ནི་མཚོ་མོའི་ཀློང་གི་གྲུ་ཡོར་དང་གཉིས་སུ་མེད། །
ཉིན་གཅིག་གི་ཁྱིམ་ལས་ཡོངས་སུ་རྫོགས་རྗེས། བསམ་གཏན་སྒྲོལ་མ་སྦྲ་ནག་ནང་
རོལ་གྱི་གྲིབ་བསིལ་འོག་ཏུ་བསྡད་དེ། ལུས་སེམས་གཉིས་ཀ་ལྷོད་ནས་ངལ་གསོའི་ལས་
ལ་རོལ་བྱུང༌། སྐབས་ཤིག་ལ། རྒྱང་རིང་གི་ཕྱོགས་ནས་སྦག་སྦག་གི་སྒྲ་ཞིག་གསལ་ལ་
མི་གསལ་ངང་ནས་གྲགས་བྱུང་བ་དང༌། སྒྲ་དེ་དུས་ཀྱི་འགྲོས་དང་བསྟུན་ཏེ་རིམ་བཞིན་
ཇེ་གསལ་ནས་ཇེ་གསལ་ལ་སོང་བ་ན། བསམ་གཏན་སྒྲོལ་མས་རང་གི་ཁྱོ་ག་ཁྱིམ་གྱི་
ཕྱོགས་ལ་ཡོང་གིན་ཡོད་པ་རྟོགས་པས། མྱུར་མོར་ལངས་ཏེ་བཟའ་བཏུང་གཡོ་སྦྱོར་གྱི་
ལས་ལ་ཞུགས་སོང་། །
“བསམ་གཏན་སྒྲོལ་མ། བཀྲ་ཤིས་ཀྱིས་འདྲ་པར་ཞིག་བསྐུར་འདུག”མགོན་པོ་སྦྲ་
ནང་ལ་འཛུལ་མ་ཐག་དགའ་སྤྲོ་ཆེན་པོ་དང་བཅས་དེ་ལྟར་བརྗོད། །
''བདེན་ནམ། ཁྱོད་ཀྱིས་རྫུན་བཤད་པ་མིན་ནམ།”“བསམ་གཏན་སྒྲོལ་མ་ནི་རང་གི་
རྣ་བར་ཡིད་མི་ཆེས་མོད། གདོང་ལ་རེ་ལྟོས་ཆེན་པོ་བྱེད་བཞིན་ཡོད་པའི་ཉམས་ཤིག་ཤར་
འདུག
''བདེན་པ་ཡིན། ངས་ཁྱོད་ལ་རྫུན་བཤད་མྱོང་ངམ།“མགོན་པོས་མྱུར་མོར་རུམ་གྱི་
འདྲ་པར་དེ་བླངས་ནས་ཆུང་མའི་ལག་ལ་བཞག་
198



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། བར་
བསམ་གཏན་སྒྲོལ་མ་འདྲ་པར་ངོས་ལ་ཅེར་པ་ན། བཀྲ་ཤིས་ཀྱི་ངོ་གདོང་གསལ་
པོར་མཐོང་མོད། འོན་ཏེ་ཞིབ་ཏུ་ཡང་ཡང་ལྟ་སྐབས་མིག་ཟུང་ལས་མཆི་མ་རང་དབང་
མེད་པར་བཞུར་བས། བཀྲ་ཤིས་ཀྱི་གཟུགས་རིས་རིམ་བཞིན་མག་མོག་ཏུ་གྱུར་སོང་ལ།
མོས་མྱུར་མོར་མིག་ཆུ་ཕྱིས་ཏེ་ཞིབ་ལྟ་བྱས་པ་ན། བུ་ཆུང་གི་བཞིན་རས་སླར་ཡང་མིག་
ལམ་ལ་མངོན་བྱུང་། མོས་འདི་ལྟར་འདྲ་པར་ལ་ཡང་ནས་ཡང་དུ་བལྟས་པ་ན། བཀྲ་
ཤིས་ཀྱིས་གཡས་ལག་གནམ་ལ་བསྲིངས་ཏེ་མཛུབ་མོ་ཀེར་འདུག་པ་མཐོང་བྱུང་བས།
ཡིད་སེམས་ཀྱི་དགའ་སྣང་དེ་སྐད་ཅིག་ཉིད་ལ་བོར་སོང་།
''མགོན་པོ། ཁྱོད་ཀྱིས་ལྟོས་དང་། བཀྲ་ཤིས་ཀྱིས་འུ་གཉིས་ཀར་བརྡ་ཞིག་སྟོན་
བཞིན་ཡོད་པ་འདྲ།བསམ་གཏན་སྒྲོལ་མས་བྲེལ་འཚུབ་དང་བཅས་བཤད་ནས་འདྲ་པར་
ཁྱོ་གའི་ལག་ལ་བཞག
མགོན་པོས་འདྲ་པར་ལ་ཞིབ་ཏུ་བལྟས་པ་ན། ཐོག་མར་བཀྲ་ཤིས་ཀྱིས་ལག་པ་
གནམ་ལ་བསྲིངས་འདུག་པ་མཐོང་བ་དང་། དེ་ནས་ཞིབ་ཏུ་བལྟས་པ་ན་མཛུབ་མོ་ཀེར་
འདུག་པ་མཐོང་བྱུང་། ཁོ་རང་གིས་ཅི་ཞིག་སྟོན་བཞིན་ཡོད་དམ། གདོང་ལ་སྡུག་ཉམས་
ཤིག་བསྡུས་འདུག་པར་གཞིགས་ན་སྡུག་བསྔལ་ཞིག་ལ་འཕྲད་པ་འདྲ། སྡུག་བསྔལ་
ཅི་ཞིག་ལ་འཕྲད་པ་ཡིན་ནམ། ཁོ་རང་སྡུག་བསྔལ་ཅི་ཞིག་ལ་འཕྲད་སྲིད་དམ། གྲོན་
དངུལ་རྫོགས་སོང་བ་ཡིན་ནམ། །
མགོན་པོ་བསམ་གཞིག་གི་ལས་ལ་རོལ་ཏེ་ཁ་རོག་གེར་བསྡད། མཛུབ་མོ་གཉིས།
གྲངས་ཀ་ཞིག་སྟོན་བཞིན་འདུག སྒོར་མོ་མཁོ་བ་ཡིན་ནམ། འོ་རེད། སྒོར་མོ་ཉིས་
བརྒྱ་མཁོ་ཞེས་བརྗོད་བཞིན་ཡོད་པ་འདྲ། རེད། དེ་འདྲ་ཡིན་དགོས།
“བཀྲ་ཤིས་ཀྱིས་བརྡ་ཅི་ཞིག་སྟོན་བཞིན་འདུག”
'སྒོར་མོ་ཉིས་བརྒྱ་མཁོ་ཞེས་བརྗོད་བཞིན་གདའ།”མགོན་པོས་ཅི་ཞིག་གི་དོན་
199



གཡུ་དྲུག་དཀར་དཔེ་ཚོགས།
རྟོགས་པ་བཞིན་བདེན་ཅོག་ཅོག་གིས་དེ་ལྟར་བཤད།
“ཁ་པར་རྒྱག་སྐབས་ཅི་ཡང་མི་མཁོ་ཞེས་བཤད་པ་མ་ཡིན་ནམ།”
"བཤད་མ་ཕོད་པ་རེད།”
''ཕ་མ་གཉིས་ཀར་བཤད་མི་ཕོད་པའི་གཏམ་ཞིག་ཡོད་དམ།“བསམ་གཏན་སྒྲོལ་མ་
ནི་ཁྱོ་གའི་གཏམ་ལ་ཡིད་མ་ཆེས། །
"བཀྲ་ཤིས་ནི་གནས་ལུགས་རྟོགས་པའི་བྱིས་པ་ཡ་རབས་ཤིག་ཡིན་པས། ཕ་མ་
གཉིས་ཀའི་སྒོར་མོ་མང་པོ་བརླགས་སོང་སྙམ་སྟེ། ཁ་པར་བརྒྱུད་ནས་དངོས་སུ་འཆད་མ་
ཕོད་པ་རེད།”མགོན་པོས་ཁ་ཚོན་བཅད་ནས་དེ་ལྟར་བཤད།
བསམ་གཏན་སྒྲོལ་མས་ཁྱོ་གའི་ལག་གི་འདྲ་པར་བླངས་ཏེ་སླར་ཡང་ཞིབ་ལྟ་ལན་
ཞིག་བྱས་རྗེས། མགོན་པོའི་གཏམ་ལ་འཐད་པའི་བརྡ་ལ་མགོ་བོ་ལྡེམ་ལྡེམ་བྱས།
_2_
རླུང་བུ་འཇམ་པོ་ནུབ་ནས་ཤར་ལ་ལྡང་བཞིན་གདའ།
རླུང་གི་རྒྱུ་བ་དང་བསྟུན་ནས། ཉི་འོད་རྒོད་པའི་གྲོང་ཁྱེར་ཆེན་པོ་འདི་ལ་བདེ་སྣང་
ཟད་མི་ཤེས་པ་ཞིག་སྦྱིན་སོང་།
བཀྲ་ཤིས་དང་སློབ་གྲོགས་འགའ་གནམ་བདེ་སྒོ་མོ་ཆེའི་ཁྱམས་ཆེན་སྟེང་ལ་
བསླེབས་བྱུང་ལ། ཁོ་ཚོ་ནི་སྔ་གཞུག་བྱས་ཏེ་སློབ་འབྲིང་གཅིག་ནས་མཐར་ཕྱིན་པ་རེད།
དགེ་རྒན་གྱིས་འཛོམས་ལུགས་འདི་ནི་གུ་དོགས་པའི་ས་གནས་རིང་ལུགས་ཀྱི་སྤྱོད་ལམ་
གྱི་གྲས་སུ་གཏོགས་པར་བརྗོད་མོད། ཁོ་ཚོར་སྣང་དོགས་ཅི་ཡང་མེད།
སློབ་གྲོགས་རྣམས་ཁྱམས་ཆེན་སྟེང་དུ་ལངས་ཏེ། རང་རང་གི་འདོད་བློ་ལྟར་གནམ་
200



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ལག་
བདེ་སྒོ་མོ་ཆེའི་ཕྱོགས་མཚམས་ཀུན་ལ་ཞིབ་ལྟ་བྱེད་བཞིན་འདུག
སློབ་གྲྭ་ཆེན་མོར་སླེབས་པ་ནས་བཟུང༌། བཀྲ་ཤིས་ཀྱིས་རང་གི་ཚིག་གི་འཆད་
ལུགས། གོས་ཀྱི་གོན་ལུགས། ལམ་ལ་འགྲོ་ལུགས་སོགས་ཏན་ཏན་ཏིག་ཏིག་གིས་གཞན་
དང་བསྟུན་པ་ན། ད་སྐབས་འདྲུད་སྒམ་དྲུད་ནས་ཀྲུང་དབྱང་མི་རིགས་སློབ་གྲྭ་ཆེན་མོའི་
ཤར་སྒོར་བསླེབས་པའི་འབྲོག་ཕྲུག་དེའི་ཐོག་མའི་ཁྱད་ཆོས་ཡོངས་སུ་བོར་སོང་། ཁོ་རང་
ཞེད་སྣང་ཅི་ཡང་མེད་པར་ཀྲོང་ངེར་ལངས་ཏེ། དལ་ལྷོད་ལྷོད་ཀྱིས་ཆུ་རྒྱུན་ལྟར་བཞུར་
བཞིན་ཡོད་པའི་རླངས་འཁོར་ལ་སེམས་པ་གཡེང་ནས་སྡོད་སྐབས། མགོ་ཁྲིད་མང་པོ་དེ་
གར་ལངས་ནས་མང་ཚོགས་ལ་ཕྱག་བརྡ་གནང་བཞིན་ཡོད་པའི་རྣམ་པ་དེ་སེམས་ལ་གློ་
བུར་དུ་འཕོས་བྱུང་།
''ཨ་ཅེ་གཡུ་མཚོ། ང་ལ་པར་ཞིག་རྒྱོབས་དང་། འདི་ལ་ཡང་ནས་ཡང་དུ་ཡོང་བའི་
གོ་སྐབས་མེད།”བཀྲ་ཤིས་ཀྱིས་མི་ཆེན་གྱི་ཕྱག་བརྡ་གནང་ལུགས་ལྟར་ལག་པ་དལ་གྱིས་
གཡུག་བཞིན་དེ་ལྟར་བརྗོད། །
ཚུལ་དེ་མཐོང་བ་ན། ལྷ་མོ་གཡུ་མཚོས་གདོང་ལ་ཧ་ལས་པའི་འཛུམ་མདངས་ཤིག་
བསྡུས་ཏེ“ཨ་ལ། འདི་ནི་མགོ་ཁྲིད་ཆེན་པོ་རྣམས་ཀྱི་ཕྱག་བརྡ་གཏོང་ལུགས་རེད། རྨ་
ཆེན་གངས་འདབས་ཀྱི་འབྲོག་ཕྲུག་ཅིག་གིས་འདི་ལྟ་བྱ་རུང་ངམ”ཞེས་བརྗོད་མོད། བཀྲ་
ཤིས་ལ་ཉམས་སྣང་ཅི་ཡང་མེད། །
''ཨ་ཅེ་གཡུ་མཚོ། མྱུར་མོར་པར་རྒྱོབས་ཡ། མི་མང་པོ་བསླེབས་ན་གོ་སྐབས་འདི་
འདྲ་མེད།"
“ལགས་སོ།། རང་གི་བཟོ་ལྟར་ཡིད་འཇོག་བྱོས།” ལྷ་མོ་གཡུ་མཚོས་སློབ་གླིང་གི་
པར་ཆས་དེའི་ཁག་ཅིག་རང་གི་མིག་སྒོར་གཏད་བྱུང་།
སྐབས་ཤིག་ལ། སྔར་གྱི་རླུང་བུ་འཇམ་པོ་དེ་ཤུགས་ཀྱིས་ལྡང་བ་ན། ས་གཞིའི་ལྷན་
201



གཡུ་དྲུག་དཀར་དཔེ་ཚོགས།
པ་དང་མཚུངས་པའི་སྦྲ་ནག་དེ་ལྷབ་ལྷུབ་ཏུ་འདར་མོད། མགོན་པོ་བཟའ་ཟླ་གཉིས་ཀ་
བཀྲ་ཤིས་ཀྱིས་བསྐུར་པའི་འདྲ་པར་ལ་ཅེར་འདུག་པས། སྦྲ་ནག་རླུང་གིས་གཡོས་པ་
གཏན་ནས་མ་རྟོགས།
ད་ཐེངས་བཀྲ་ཤིས་ཀྱིས་འདྲ་པར་མང་པོ་ཞིག་བསྐུར་འདུག་ལ། ཕ་མ་གཉིས་ཀྱིས་
ཁོ་རང་གི་ངོ་གདོང་དཀར་པོར་གྱུར་འདུག་པ་དང་ལུས་པོ་རྒྱགས་པོར་གྱུར་འདུག་པ་
མཐོང་བ་ན། སེམས་ལ་དགའ་སྣང་ཟད་མི་ཤེས་པ་ཞིག་སྐྱེས་བྱུང་བ་དང༌། ལྷག་པར་ཁོ་
རང་གི་པར་རྒྱག་སྐབས་ཀྱི་བཟོ་ལྟ་འདྲ་མིན་སྣ་ཚོགས་དེ་དག་མཐོང་བ་ན། ཡང་ཡང་
ལྟ་འདོད་ཀྱི་འདུན་པ་དྲག་པོ་སྐྱེས་མོད། འོན་ཏེ་གནམ་བདེ་སྒོ་མོ་ཆེའི་ཁྱམས་ཆེན་སྟེང་
ནས་བརྒྱབ་པའི་འདྲ་པར་དེ་མཐོང་བ་ན། བསམ་གཏན་སྒྲོལ་མས་རང་གི་གཅེས་ཕྲུག་གི་
སྤྱོད་ལམ་འགྱུར་འདུག་སྙམ་སྟེ། སེམས་པ་གཏན་ནས་མི་བདེ་བར་གྱུར།
''མགོན་པོ། བཀྲ་ཤིས་ཀྱིས་སྒོར་མོ་ལྔ་བརྒྱ་བསྐུར་དགོས་ཟེར་བཞིན་ཡོད་དམ།”
བསམ་གཏན་སྒྲོལ་མས་གནད་དམ་པ་རྟོགས་པ་ལྟར་དེ་ལྟར་བཤད།
“རེད། དེ་ལྟར་བརྗོད་བཞིན་འདུག
“ཁྱོད་ཀྱིས་སྒོར་མོ་སྐུར་གྲབས་ཡོད་དམ།”
''ཡོད། ཅི་རེད།"
"འདི་ལྟར་རྒྱ་ཡན་དུ་བཏང་ན། ཁོ་རང་སྒོར་མོས་བརླགས་སྲིད་པ་མ་ཡིན་ནམ།”
བསམ་གཏན་སྒྲོལ་མས་ཁྱོ་གའི་བློ་ཁ་སྒྱུར་ཆེད་དེ་ལྟར་བརྗོད།
གྲོང་ཁྱེར་ཆེན་མོར་ཅི་ཞིག་བྱེད་ཀྱང་དངུལ་ལ་བརྟེན་དགོས། སློབ་སྦྱོང་ལ་འབད་
པ་བྱེད་བཞིན་ཡོད་ན། སྒོར་མོ་ཅུང་ཙམ་བརླགས་རུང་ཆོག་པ་ཡིན།”
བསམ་གཏན་སྒྲོལ་མས་ཁྱོ་གའི་བློ་ཁ་སྒྱུར་མི་ཐུབ་པ་ཤེས་པས། དངན་པ་རིང་པོ་
ཞིག་ཤུགས་ཀྱིས་འཐེན་རྗེས། པར་ལ་ལྟ་མཚམས་བཞག་སྟེ་ཁ་རོག་གེར་སྡོད་དགོས་བྱུང་།
202



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
པེ་ཅིན་ལ་ཁ་བ་བབས་བྱུང་།
ཁ་བ་བབས་པ་དང་བསྟུན་ནས། ཡུལ་གྲུ་ཐམས་ཅད་ནི་འཁྱག་པས་བསྡམས་བྱུང་།
ཁ་བ་དང་གྲང་ངར་ཁྲོད་དུ། བཀྲ་ཤིས་ཀྱིས་རང་གི་མཛའ་ན་མོ་ཁྲིད་དེ་རྒྱ་ནག་
ལྕགས་རི་རིང་མོར་བསླེབས་བྱུང་།
བཀྲ་ཤིས་ཀྱི་མཛའ་མོའི་མིང་ལ་ཝང་ཅའེ་ཟེར་ཞིང་། ཁོ་རང་གིས་མཛེས་སྡུག་ཡིད་
དུ་འོང་བའི་གཞོན་ནུ་མ་དེ་མཐོང་མ་ཐག ཡིད་ཀྱི་བརྟན་པ་ཅིག་ཅར་དུ་འཕྲོག་སོང་
བས། ཐོག་མར་མོ་དགེ་རྒན་དུ་བསྟེན་ནས་རྒྱ་སྐད་དང་རྒྱ་ཡིག་སྦྱང་དགོས་ཟེར་ནས་
འབྲེལ་འདྲིས་བྱས་པ་དང་། དེ་ནས་དགེ་རྒན་ལ་བཀའ་དྲིན་ཞུ་དགོས་ཟེར་ནས་གསོལ་
ཁང་ཆེ་ཆུང་སྣ་ཚོགས་ལ་སོང་སྟེ་ཟས་མགྲོན་དང་ཆང་མགྲོན་བྱས། ཁོ་གཉིས་ཤིན་ཏུ་
འདྲིས་པའི་སྐབས་ཤིག་ལ། བཀྲ་ཤིས་ཀྱིས་གཉིས་ཀ་ཆང་གིས་ཅུང་ཟད་བཟི་འདུག་པའི་
སྐབས་དང་བསྟུན་ཏེ། རང་གི་ཚོར་བ་ངོ་མ་དེ་སྒྲོ་འདོགས་སྣ་ཚོགས་བྱས་ཏེ་ལྷུག་ལྷུག་ཏུ་
བརྗོད་པ་ན། མཛེས་མའི་ཡིད་སེམས་བློང་བློང་བོར་བསྒྱུར་པ་མ་ཟད། དུས་ཀྱི་འགྱངས་
འགོར་དང་བསྟུན་ནས་ཁོ་རང་གི་རེ་བ་དང་ལེན་བྱས་སོང་། དུས་དེ་ནས་བཟུང་། བཀྲ་
ཤིས་གང་ལ་འགྲོ་ན་ལྷ་མོ་གཡུ་མཚོ་གཏན་ནས་འབོད་མི་སྲིད་ལ། ད་སྐབས་མོ་གཏན་
ནས་བརྗེད་འདུག་ཅེས་ཀྱང་བརྗོད་ཆོག་པ་འདྲ།
ཁོ་གཉིས་ཀ་གླ་གཏོང་རླངས་འཁོར་ལས་བབས་མ་ཐག ཝང་ཅའེ་ཡིས་རྒྱ་སྐད་
ཀྱི་ལམ་ནས” ཁ་བ་ལགས། ང་རང་ཁྱོད་ལ་དུངས་སོ་ཞེས་བརྗོད་བཞིན་ཁ་བའི་ཁྲོད་དུ་
མཆོང་ལྡིང་བྱས་པ་ན། བཀྲ་ཤིས་ནི་ཝང་རུའེ་ལ་ཅེར་ཏེ་ཀྲོང་ངེར་ལངས་ནས་བསྡད།
སྐབས་ཤིག་ལ། མོས་ཅི་ཞིག་དྲན་པ་ལྟར "བཀྲ་ཤིས། ང་རང་ཁྱོད་ཀྱི་ཆུང་མ་བྱེད་ངེས་
203



གཡུ་དྲུག་དཀར་དཔེ་ཚོགས།
་་་： ..
ཡིན་ནོ”ཞེས་བརྗོད་བཞིན་རྒྱུགས་ཡོང་སྟེ་བཀྲ་ཤིས་ཀྱི་མགྲིན་པར་འཁྱུད་པ་ན། བཀྲ་
ཤིས་ཀྱིས་མོའི་སྐེད་པར་འཁྱུད་པའི་མཛའ་མོ་ཤུགས་ཀྱིས་སྐོར་བྱུང༌། །
ལྕགས་རི་རིང་མོའི་རྩིག་པའི་སྟེང་ལ་བསླེབས་རྗེས། མཐོང་ལམ་གྱི་དཀར་བང་བང་
གི་རི་ལུང་ལ་ཡུན་གྱིས་བལྟས་པ་ན། ཅི་ཡིན་འདི་ཡིན་མི་ཤེས་མོད། ལུས་ལ་སྔ་ན་མེད་
པའི་སྟོབས་ཤུགས་ཆེན་པོ་ཞིག་རྒྱས་བྱུང་བས། ལག་ཟུང་གནམ་ལ་བསྲིངས། མཛུབ་མོ་
མཁའ་ལ་ཀེར། ངག་ནས“ལྕགས་རི་རིང་མོ། ང་རང་ཁྱོད་ཀྱི་མགྲོན་ལ་བསླེབས་བྱུང་
ཞེས་ཡང་ཡང་བརྗོད་བཞིན་མཆོང་ལྡིང་བྱས་པ་ན། ཝང་ཅའེ་ཡིས་ལག་ཁྱེར་ཁ་པར་
བླངས་ཏེ་འདྲ་པར་ཡང་ཡང་བརྒྱབ་སོང་། །
སྐབས་ཤིག་ལ། གཞོན་ནུ་ཕོ་མོ་གཉིས་ཀས་རྒྱ་སྐད་ཀྱི་ལམ་ནས་མགྲིན་གཅིག་ཏུ་
ལྕགས་རི་རིང་མོ། ངེད་གཉིས་ཁྱོད་ཀྱི་མགྲོན་ལ་བསླེབས་བྱུང”ཞེས་བརྗོད་པ་ན། རི་
ལུང་ཀུན་གྱིས་ཁོ་གཉིས་ཀའི་སྐད་ཆ་རྒྱང་རིང་ནས་རྒྱང་རིང་ལ་བསྒྲགས་སོང་།
པེ་ཅིན་གྱི་ལྷགས་རླུང་དེ་རྨ་ཆེན་གངས་འདབས་སུའང་ལྡང་བཞིན་གདའ།
ལྷགས་རླུང་རྒོད་པོའི་ཁྲོད་དུ། མགོན་པོས་རྫོང་མཁར་གྱི་པར་ལེན་ཁང་གྲགས་ཅན་
དེ་དམིགས་ནས་མདུན་ལ་འགྲོ་བཞིན་གདའ།
སྐབས་འདིར། མགོན་པོའི་ཁོང་ཁྲོ་ཆེན་པོ་དེ་ད་དུང་ཞི་མེད་པས། ལམ་ལ་འགྲོ་
དུས་ལྷགས་རླུང་ལ་གདུག་རྩུབ་ག་འདྲ་ཆེ་བ་མ་རྟོགས་ལ། སྲང་ལམ་གྱི་མི་རྣམས་ཁོ་རང་
གི་གོམ་པ་སྤོ་ལུགས་ལ་ཧད་འདུག་པའང་ཚོར་མ་བྱུང་། མགོན་པོ་བཟའ་ཟླ་གཉིས་ལ་
བུ་དང་བུ་མོ་གཉིས་ཡོད་ཅིང་། བུ་མོས་རྫོང་མི་རིགས་སློབ་འབྲིང་ན་སློབ་གཉེར་བྱེད་
བཞིན་ཡོད་པ་དང་། ནོར་ལུག་རྣམས་ལ་རྫི་བོ་བློས་ཐུབ་ཅིག་གླས་ཡོད་པ་མ་ཟད། སྒོ་
ཕྱུགས་ཀྱི་འཕེལ་ཀའང་ཧ་ཅང་ལེགས་པས་ན། ངལ་རྩོལ་དང་དཔལ་འབྱོར་ཕྱོགས་ན་
དཀའ་ངལ་ཅི་ཡང་མེད་པས། བཀྲ་ཤིས་ལ་སྒོར་མོ་ག་ཙམ་མཁོ་ན་དེ་ཙམ་སྐུར་ཆོག འོན་
2O4



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། 4
ཏེ་སློབ་གྲྭར་འགྲོ་དུས་སློབ་སྐབས་གཅིག་གི་གྲོན་དངུལ་ནི་འགྲོ་གྲོན་དངོས་ལས་རིང་དུ་
བརྒལ་བ་ཞིག་བཟུང་ཡོད་པ་ན། སྒོར་མོ་ནི་འདི་ལྟར་འཛད་པར་གྱུར་ན་ག་ལ་འགྲིག
ཁོས་བཀྲ་ཤིས་ཀྱི་མཛུབ་མོ་ལྔ་ཟུང་གནམ་ལ་ཀེར་བའི་འདྲ་པར་དེ་མཐོང་མ་ཐག ཕས་
སྒོར་མོ་བསྐུར་ཏེ་བུ་ཆུང་རླག་བཞིན་གདའ་སྙམ་པ་ན་ཞེ་འགྱོད་བྱུང་བ་དང་། བུས་སྒོར་
མོ་བཀོལ་ནས་རང་ཉིད་རླག་བཞིན་འདུག་བསམས་པ་ན་ཁོང་ཁྲོ་ཆེན་པོ་ལྡང་བས། བུ་
ལའང་བསམ་དོན་བརྡ་ཡིས་སྟོན་པའི་འདྲ་པར་ཞིག་བསྐུར་དགོས་སྙམ་བྱུང་།
མགོན་པོ་པར་ལེན་ཁང་ལ་འཛུལ་བྱུང་།
''པར་བརྒྱག་དགོས་སམ།”
པར་བརྒྱག་དགོས།”མགོན་པོས་གཏམ་མང་པོ་བརྗོད་མི་འདོད། །
པར་རྒྱག་མཁན་གྱི་གྲ་སྒྲིག་གི་བྱ་བ་ཡོངས་སུ་རྫོགས་པ་ན། མགོན་པོ་ནི་ཡོལ་བའི་
མདུན་རོལ་ཏུ་ལངས་ཏེ། ཞྭ་གུམ་གུམ་དང་ལུས་སྒོང་སྒོང་བྱས་པ་དང་། གྲུ་མོ་རྒྱབ་ལ་
འཐེན་ཞོར་དུ་ལག་ངར་མདུན་ལ་བསྲིངས། ལག་མཐིལ་གནམ་ལ་བསྐོར་ཏེ། གནད་
དམ་པ་ཞིག་ལ་ཉམས་དམས་ཆེན་པོ་བྱུང་བའི་ཉམས་ཤིག་སྟོན་བཞིན་ལངས་ནས་བསྡད་
བྱུང་།
“ཁྱོད་ཀྱིས་ཅི་ཞིག་བྱེད་གྲབས་ཡོད་དམ།”པར་རྒྱག་མཁན་གྱི་གདོང་ལ་ཧ་མི་གོ་བའི་
ཉམས་ཤིག་ཤར་འདུག
"ངས་པར་རྒྱག་གྲབས་ཡོད།”མགོན་པོས་ཁོང་ཁྲོ་དང་བཅས་བདེན་ཅོག་ཅོག་གིས་དེ་
ལྟར་བརྗོད། །
འདྲ་པར་འདི་འདྲ་ཞིག་བརྒྱབ་ནས་ཅི་ཞིག་བྱེད་དམ།”
“ངས་ང་ལ་སྒོར་མོ་མེད་ཅེས་འཆད་འདོད་པ་ཡིན། མི་ཆོག་གམ།”མགོན་པོའི་ཁོང་
ཁྲོ་སྔར་ལས་ཇེ་ཆེར་ཕྱིན།
2O5



གཡུ་དྲུག་དཀར་དཔེ་ཚོགས།
“པར་རྒྱོབས་ཡ། ཅི་རེད། ཁྱོད་ཀྱི་བླ་འཁྱམས་སོང་བ་ཡིན་ནམ།”
པར་རྒྱག་མཁན་གྱི་སྐྱེས་པ་དེ་མགོན་པོའི་གདོང་ལ་ཧྲིག་གེར་ཅེར་ཏེ། ཡུན་རིང་
ལ་ཅི་བྱེད་འདི་བྱེད་མེད་པར་ཧད་ནས་སྡོད་དགོས་བྱུང་། །
2013ལོའི་ཟླ5པའི་ཚེས31ཉིན་བྲིས།
(2014ལོའི《སྦྲང་ཆར》དེབ་དང་པོར་བཀོད)
206



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
མ
གནས་རི།
ཉི་འོད་ཁ་ཚུབ་བརྒྱུད་ནས་ཐབ་ཀའི་སྟེང་ལ་འཕྲོས་འདུག
ཞོགས་པའི་དུས་ནས་བཟུང་། མཆོག་སྤྲུལ་མཁའ་ལྡིང་ལགས་དང་སྡེ་དཔོན་གཡུ་
འབྲུག་གཉིས་ཀ་ཐབ་ཀའི་འགྲམ་དུ་བསྡད་དེ། གཅིག་ཀྱང་བརྗོད་འདོད་དངོས་ལ་མ་
བབས་ཏེ་གཏམ་སིལ་མང་པོ་ཡུན་གྱིས་བརྗོད་པ་ན། ཉིན་གུང་ལ་སོན་སྐབས། གཉིས་
ཀར་གཏམ་གྱིས་ཕོངས་ཏེ་རེ་ཞིག་ལ་ཅི་ཡང་མི་སྨྲ་བར་དལ་ཅག་གེར་འདུག་དགོས་བྱུང་།
''ལགས། དཀྱིལ་དཀྲུང་དུ་བཞུགས་ཡུན་རིང་ན་ཞབས་ནའམ།”སྐབས་ཤིག་ལ་སྡེ་
དཔོན་གཡུ་འབྲུག་གིས་ཅི་ཞིག་དྲན་པ་ལྟར་དལ་ལྷོད་ལྷོད་ཀྱིས་དེ་ལྟར་དྲིས་བྱུང་།
''ན་མ་བྱུང་།”དོན་དམ་དུ་མཆོག་སྤྲུལ་མཁའ་ལྡིང་ལགས་ཀྱི་ཞབས་ནི་ཤིན་ཏུ་ན་
བཞིན་གདའ།
207



གཡུ་དྲུག་དཀར་དཔེ་ཚོགས།
，
སྡེ་དཔོན་གཡུ་འབྲུག་གིས་ཚིག་རྔ་མ་བསྐྱངས་པས། བརྗོད་གཞི་གསར་བ་ཞིག་གི་
ཚེ་སྲོག་འདི་ལྟར་འགགས་སོང་བ་དང་། མཆོག་སྤྲུལ་མཁའ་ལྡིང་ལགས་ཀྱིས་རང་དབང་
མེད་པར་དབུ་ལ་འཕུར་འཕུར་ལན་འགའ་བྱ་དགོས་བྱུང་།
སྐབས་ཤིག་ལ། མཆོག་སྤྲུལ་མཁའ་ལྡིང་ལགས་ཀྱི་པུས་མོ་གཡས་པར་ཟུག་གཟེར་
གྱི་འཁྱུག་འགྲོས་ལན་ཞིག་བྱས་པ་ན། ལག་པས་མྱུར་བ་མྱུར་བར་པུས་མོར་འཕུར་འཕུར་
བྱས་པ་དང་། དཔྲལ་ངོས་སུ་གཉེར་མའི་མདུད་པ་ཆེ་ཆུང་དུ་མ་རེ་འགར་སྣང་ཞིང་རེ་
འགར་ཡལ་མགོ་བརྩམས། ཨ་ཨ། ན་བ་ལ་ཨང་། འདི་ནི་ཅི་ཞིག་ཡིན་ནམ། དེ་རིང་
ཞོགས་པར་འདི་གར་བསླེབས་རྗེས། རང་གིས་དངོས་སུ་བརྗོད་དགོས་པའི་གཏམ་དེ་
བརྗོད་གྲབས་བྱས་མོད། སྦྱོར་བ་དངོས་ལ་འཇུག་མགོ་རྩོམ་སྐབས། ཡི་གེའི་སྐྱེ་གནས་
བརྒྱད་ལ་སྤྱིན་ཆུ་བླུགས་པ་དང་མཚུངས་པས། སྐད་ཆ་ཚིག་གཅིག་ཀྱང་ངག་སྒོར་འདེད་
མ་ནུས། ཀྱེ་མ་ཀྱི་ཧུད། གནམ་འོག་ན་སྤྲུལ་སྐུ་འདི་འདྲ་ཞིག་ཀྱང་ཡོད་དམ། རང་གི་ལྷ་
སྡེའི་ཆོས་འབངས་ཤིག་ལ་ཡོང་དོན་ཡང་འཆད་མི་ཡོད་ན། སངས་རྒྱས་བསྟན་པ་ནི་ཇི་
ལྟར་སྐྱོང་། དངོས་འབྲེལ་སྤྲུལ་སྐུ་ཐབས་ཟད་ཅིག་རེད་ཡ། འོན་ཏེ། འདི་ནི་རང་ཉིད་
ནུས་མེད་ཡིན་པའི་རྟགས་ཁོ་ན་ནི་མ་ཡིན་ཏེ། སྡེ་དཔོན་གཡུ་འབྲུག་ལ་སྤྱང་གྲུང་ལྡན།
ཐབས་དང་གཏམ་ལ་མཁས་པ་མ་ཟད། སྡེ་བའི་སྤྱི་དོན་གཉེར་སྐབས་སུ་དང་ཅི་ལའང་
མི་འཛེམ་པ་ཞིག་ཡིན་པས། གལ་སྲིད་འཆད་ལུགས་ནོར་ན་རང་གི་རེ་བ་གཏན་ནས་
འགྲུབ་མི་སྲིད། ཇི་ལྟར་བརྗོད་ན་མི་ཕོ་འདི་ཉིད་ཀྱི་བློ་ཁ་སྒྱུར་ཐུབ་བམ། མཆོག་སྤྲུལ་
མཁའ་ལྡིང་ལགས་འུ་ཐུག་སོང་།
བསིལ་རླུང་འཁྱམ་པོ་ཞིག་དལ་གྱིས་ལྡང་བ་ན། ཉི་འོད་ཁྲོད་ན་ཉོབ་འདུག་པའི་སྦྲ་
ནག་ལའང་གསོན་ཤུགས་ཅུང་ཟད་རྒྱས་ཏེ། འཕུར་འདོད་བྱུང་བ་ཇི་བཞིན་ལྷབ་ལྷུབ་ཏུ་
འདར་བྱུང་བ་དང་། སྦྲ་ནག་འདར་བ་དང་བསྟུན་ནས། མཆོག་སྤྲུལ་མཁའ་ལྡིང་རིན་
208



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
པོ་ཆེ་དང་སྡེ་དཔོན་གཡུ་འབྲུག་གཉིས་ཀས་མགོ་བོ་ཀྲོག་ཀྲོག་བྱེད་བཞིན་སྦྲ་ནག་འདར་
ལུགས་ལ་གཡེང་བ་ན། རང་རང་གི་སེམས་ལ་ཉར་ཡོད་པའི་དོན་དག་དེ་གནས་སྐབས་
སུ་བོར་སོང་བས། ཡིད་ལ་བདེ་སྣང་ཟད་མི་ཤེས་པ་ཞིག་སྐྱེས་སོང་།
ཉིན་དུ་མའི་སྔོན་ལ། རྫོང་སྲིད་གྲོས་ཀྱིས་མང་ཚོགས་ལམ་ཕྱོགས་ཐད་ཀྱི་སློབ་
གསོ་སྤེལ་བའི་ཚོགས་འདུ་ཞིག་བསྡུས་བྱུང་ལ། ཚོགས་འདུ་ཚོགས་བཞིན་པའི་སྐབས་
སུ། ཀོང་ཀྲིག་གི་ཚོང་དཔོན་ཆེན་པོ་ཞིག་བསླེབས་ཏེ་མཆོག་སྤྲུལ་མཁའ་ལྡིང་ལགས་ལ་
སྐྱབས་བཅོལ་བྱུང་། ཚོང་དཔོན་དེས་རང་ཉིད་ཀྱིས་གནས་རི་གཉན་ཆེན་སྟོབས་ལྡན་
དབང་ཕྱུག་འོག་གི་གསེར་གཏེར་སྔོག་གྲབས་ཡོད་པ་དེ་ཡིན་ལུགས་གླེང་བ་ན། སྤྲུལ་སྐུ་
ཡིད་སེམས་ཤིན་ཏུ་མི་དགའ་བར་གྱུར་མོད། དེ་ཉིད་ཀྱིས་མཁའ་ལྡིང་སྐུ་ཕྲེང་རིམ་བྱོན་
གྱི་མཛད་པ་འཕྲིན་ལས་ཞིབ་ཏུ་བརྗོད་པ་མ་ཟད། རང་གི་འཆར་གཞི་གེགས་དང་བར་
ཆད་མེད་པར་ལག་ལེན་དུ་བསྟར་བའི་གོ་སྐབས་བྱུང་ན། བསྟན་པའི་སྦྱིན་བདག་ཆེན་
པོ་བྱས་ཏེ། མཁའ་ལྡིང་དགོན་ལ་འདི་འདྲ་བྱེད་ངེས་ཡིན་ཞེས་འཆར་གཞི་ཞིབ་ཆ་ཅན་
ཞིག་གོ་རིམ་ཡོད་པའི་སྒོ་ནས་བརྗོད་པ་ན། མཆོག་སྤྲུལ་མཁའ་ལྡིང་ལགས་ནི་གློ་བུར་དུ་
དགྱེས་ཏེ་ཚོང་བས་ཅི་བཤད་ཐམས་ཅད་དང་ལེན་བྱས་མོད། སྐབས་དེར་རང་གི་ཆོས་
འབངས་ན་གཡུ་འབྲུག་འབོད་པའི་སྡེ་དཔོན་བློ་གྱོང་ཞིག་ཡོད་པ་ཡིད་ལ་གཏན་ནས་མ་
དྲན།
མཆོག་སྤྲུལ་མཁའ་ལྡིང་ལགས་ཀྱིས་གདོང་ལ་འཛུམ་མདངས་བཅོས་མ་ཞིག་བསྡུས་
ཏེ། པུས་མོར་འཕུར་བཞིན་སྡེ་དཔོན་གཡུ་འབྲུག་གི་གདོང་ལ་ཅེར་ནས་བསྡད།
"ལགས། སྐུ་ཉིད་དཀྱིལ་དཀྲུང་དུ་བཞུགས་ཡུན་རིང་སོང་། ཞབས་ཤིན་ཏུ་ན་བ་མ་
ཡིན་ནམ།”སྡེ་དཔོན་གཡུ་འབྲུག་གིས་འཆར་གཞི་ཡོད་པའི་སྒོ་ནས་དེ་ལྟར་བརྗོད།
''ཅུང་ཟད་ན་བཞིན་གདའ།”
209



N
གཡུ་དྲུག་དཀར་དཔེ་ཚོགས།
་་མཆོག་སྤྲུལ་གཞུང་ལས་ཁང་གི་རྐུབ་སྟེགས་ལ་གོམས་ཡོད་པས། དཀྱིལ་དཀྲུང་དུ་
ཡུན་རིང་ལ་བཞུགས་ན་ཞབས་ན་ངེས་ཡིན།”
དངོས་འབྲེལ་དེ་འདྲ་རེད།”མཆོག་སྤྲུལ་མཁའ་ལྡིང་ལགས་ཅུང་ཟད་སྐྱེངས་བྱུང་།
“ལགས། གནམ་གཤིས་ཤིན་ཏུ་བཟང་བས། མཆོག་སྤྲུལ་ལགས་ཕྱི་རོལ་ཏུ་ཁམས་
གསེང་ལ་ཕེབས་ན་ལེགས་པ་འདྲ།་
“དེ་ལྟར་བྱས་ཀྱང་ཆོག“མཆོག་སྤྲུལ་མཁའ་ལྡིང་ལགས་ཀྱིས་ཕྱི་ལ་སོང་ནས་གནས་
རི་གླེང་ན་གོ་སྐབས་ཡོད་ཀྱང་སྲིད་སྙམ་སོང་།
མཆོག་སྤྲུལ་མཁའ་ལྡིང་ལགས་ནི་ཤུགས་ཀྱིས་ལངས་གྲབས་བྱས་མོད། པུས་མོ་
གཉིས་ཀ་ཡོངས་སུ་སྦྲིད་དེ་ཚོར་བ་ཉམས་འདུག་པས། འཕོངས་ཚོས་རྒྱགས་པོ་དེ་ཅུང་
ཟད་བཏེགས་པའི་མོད་ལ་ལྗིད་ཏིག་གེར་ས་ལ་ལྷུང་སོང་། །
སྦྲ་སྒོར་སླེབས་མ་ཐག མཆོག་སྤྲུལ་མཁའ་ལྡིང་རིན་པོ་ཆེ་དང་སྡེ་དཔོན་གཡུ་
འབྲུག་གཉིས་ཀས་དུས་གཅིག་ལ་གནས་རི་གཉན་ཆེན་སྟོབས་ལྡན་དབང་ཕྱུག་མཐོང་
བྱུང་ལ། རྩ་བ་སྤང་དང་རྩེ་མོ་བྲག རྐེད་པ་ནགས་ཀྱིས་བཟུང་བའི་གནས་རི་གྲགས་ཅན་
དེ་འཇིགས་ཡེ་རེར། རྔམས་ལྷང་ངེར་མཐོང་ལམ་དུ་མངོན་པ་ན། མཆོག་སྤྲུལ་མཁའ་
ལྡིང་རིན་པོ་ཆེས་ཅི་དྲན་འདི་དྲན་མེད་པར་དངན་པ་ཞིག་འཐེན་དགོས་བྱུང་བ་དང་།
སྡེ་དཔོན་གཡུ་འབྲུག་གི་གདོང་ལ་འཛུམ་མདངས་ཤིག་རྒྱས་སོང་།
ཡུལ་གྲུ་འདིའི་བགྲེས་པོ་རྣམས་ཀྱི་ངག་སྒྲོས་ལྟར་ན། སྔོན་མ་སྔོན་མའི་དུས་
སུ། གཉན་ཤུལ་གཡུ་མཚོ་ཕྱུག་མོའི་མེས་པོ་རྣམས་ཀྱིས་གཉན་ཆེན་ཐང་ལྷའི་ཉེ་འཁོར་
ན་རྟ་ནོར་ལུག་གསུམ་བསྐྱངས་ནས་འཚོ་བཞིན་ཡོད་ལ། རྗེས་སུ། འབྲོག་སྡེ་ཆེན་པོ་
དེས་རང་ཡུལ་རྒྱབ་ལ་བསྐྱུར་ཅིང་གཞན་ཡུལ་གདོང་གིས་བསུས་ཏེ། ཡུལ་གྲུ་འདི་ལ་
འཛོམས་ནས་གནས་གཞི་བཟུང་བ་ན། མི་ཕྱུགས་གཉིས་ཀར་གཟུགས་ཡོད་ཀྱི་ཇག་པ།
21O



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
གཟུགས་མེད་ཀྱི་བཙན་དང་གཉན་གྱིས་རབ་ཏུ་གཙེས་ཏེ། སུས་ཀྱང་མི་འདོད་པའི་ཆག་
སྒོ་སྣ་ཚོགས་ཕྲེང་བར་བསྒྲིགས་ནས་བྱུང་སོང་། སྐབས་དེར། མཁའ་ལྡིང་སྐུ་ཕྲེང་ཐོག་མ་
སྟེ་གྲུབ་ཆེན་ཀུན་བཟང་ཐེག་མཆོག་རྡོ་རྗེ་ལགས་ཀྱིས་གཉན་ཆེན་ཐང་ལྷའི་སྲས་གསུམ་
པ་སྟོབས་ལྡན་དབང་ཕྱུག་གདན་དྲངས་ཏེ། གནས་རི་འདི་ཉིད་ཀྱི་གནས་བདག་ཏུ་
བཀོད་ནས་མི་ཕྱུགས་གཉིས་ཀྱི་བདེ་སྡུག་གཏད་པ་ན། ཡུལ་ཁམས་འདི་ལ་ཆར་ཆུ་དུས་
ལྟར་བབས་པ་མ་ཟད། སྐྱེ་བོ་ཀུན་ལ་མངོན་པ་དང་མི་མངོན་པའི་སེམས་ཅན་གྱི་འཚེ་བ་
ཅི་ཡང་མེད་པར་གྱུར་པས། མི་རྣམས་གྲུབ་ཆེན་ཀུན་བཟང་ཐེག་མཆོག་དང་གཉན་སྲས་
སྟོབས་ལྡན་དབང་ཕྱུག་གཉིས་ཀའི་མཐུ་སྟོབས་ལ་ཡིད་ཆེས་ཏེ། དེ་གཉིས་རང་གི་སྐྱབས་
དང་སྐྱོབ་པ། གྲོགས་དང་དཔུང་གཉེན་དུ་བཀུར་བྱུང་། འོན་ཏེ་ཡི་མུག་དགོས་པ་ཞིག་
ནི། ལོ་སྔོན་མ་ནས་བཟུང་། ཀོང་ཀྲིག་གི་གཏེར་རྫས་འཚོལ་མཁན་ཞིག་འདི་གར་ཡོང་
སྟེ། གནས་རིའི་གསེར་གཏེར་སྔོག་གྲབས་བྱས་སོང་། སྐབས་དེར། གཉན་ཤུལ་གཡུ་
མཚོ་ཕྱུག་མོའི་འབྲོག་པ་རྣམས་ཀྱིས་སྡེ་དཔོན་གཡུ་འབྲུག་གི་བཀོད་འདོམས་ལ་ཉན་ཏེ་
ངོ་རྒོལ་མཐའ་གཅིག་ཏུ་བྱས་པ་ན། གནས་སྐབས་སུ་གནས་རིའི་ས་ཤུན་ལག་མཐིལ་
ཙམ་ཡང་འབྲད་མ་ནུས། འོན་ཏེ་ད་ལོ་དཔྱིད་མགོ་ཚུགས་རྗེས། གཏེར་རྫས་འཚོལ་
མཁན་དེས་སུ་དང་གང་ལའང་མ་བཤད་པར་འཕྲུལ་འཁོར་ཆེ་ཆུང་སྣ་ཚོགས་གནས་
རིའི་འདབས་ལ་དྲངས་ཏེ་གསེར་གཏེར་སྔོག་གྲབས་བྱས་པ་ན། ཉེ་འཁོར་གྱི་མི་རྣམས་བྱ་
རྒོད་ཐེད་ལ་རུབ་པ་ལྟར་རུབ་ཡོང་སྟེ། ཕྱོགས་གཅིག་ནི་གཏེར་སྔོག་དང་ཕྱོགས་གཞན་
ཞིག་ནི་གཏེར་སྲུང་བགྱིས་ཏེ་དམར་འཛིང་བྱས་པས། གཏེར་སྔོག་པ་གཉིས་དང་གཏེར་
སྲུང་བ་གཅིག་གི་ཚེ་སྲོག་ཤོར་སོང་། ད་སྐབས། ལག་དམར་རྣམས་ནི་རྫོང་གི་བཙོན་དུ་
བཀག་ཡོད་ལ། ཁོ་ཚོའི་རྩོད་གཞི་ནི་དོན་དག་རྙོག་དྲ་ཅན་ཞིག་ཡིན་པས་ན། འབྲེལ་
ཡོད་སྡེ་ཁག་གིས་ཉེས་ཅན་རྣམས་ལ་ཉེས་ཁྲིམས་ཀྱང་དུས་ལྟར་གཅོད་མ་ཐུབ།
211



གཡུ་དྲུག་དཀར་དཔེ་ཚོགས།
སྡེ་དཔོན་གཡུ་འབྲུག་གིས་སྦྲ་ནག་ཕྱི་རོལ་གྱི་སྤང་ལྗོངས་ངོས་སུ་བལ་གདན་དཀར་
པོ་ཞིག་བཏིངས་བྱུང་བ་མ་ཟད། འོ་ཇ་ཚ་དེམ་གང་ཡང་ཁྱེར་ཡོང་སྟེ་གཉིས་ཀའི་ཉེ་
འགྲམ་ལ་བཞག་བྱུང་། མཆོག་སྤྲུལ་མཁའ་ལྡིང་ལགས་གདན་དཀར་ངོས་སུ་གློ་ཉལ་བྱས་
ཏེ་འོ་ཇ་འཐུང་བཞིན་རྩྭ་ཐང་གི་མཛེས་ལྗོངས་དང་ནོར་ལུག་གི་བག་ཡངས་ལོངས་སུ་
སྤྱད་པ་ན། གནས་སྐབས་ཤིག་ལ་རང་གི་འཆར་གཞི་བརྗེད་དེ། ལུས་པོ་བདེ་ཅག་གེར་
སོང་། སེམས་པ་ལྷོད་ཤམ་མེར་སོང་། །
སྐབས་ཤིག་ལ། མཆོག་སྤྲུལ་མཁའ་ལྡིང་ལགས་ཀྱིས་རང་གི་འོང་དོན་གློ་བུར་
དུ་དྲན་བྱུང་བས། སེམས་པ་སྐད་ཅིག་ཉིད་ལ་འཁྲུགས་བྱུང་ལ། སེམས་པ་གློ་བུར་དུ་
འཁྲུགས་པ་དང་བསྟུན་ནས། ཁོ་རང་ལྡེམ་གྱི་ལེར་ཙོག་སྟེ་དཀྱིལ་དཀྲུང་དུ་བསྡད་བྱུང་།
ཏག་ཏག་སྐབས་དེར། གནས་མཆོག་སྟོབས་ལྡན་དབང་ཕྱུག་རིམ་གྱིས་སྨུག་པས་
གཡོགས་མགོ་བརྩམས་བྱུང་ལ། སྨུག་པའི་ཁྲོད་དུ་བྱ་རོག་གཉིས་སུ་དང་གང་ཞིག་གིས་
གདན་དྲངས་པ་ལྟར་འཕུར་ཡོང་སྟེ། སྦྲ་ནག་ཀླད་ནས་ལྡིང་སྐོར་བྱེད་བཞིན་ཨག་འགྱུར་
ལན་འགའ་བྱས་རྗེས། དྲང་ཤལ་ལེར་གནས་རིའི་ཕྱོགས་ལ་ཤུགས་ཀྱིས་འཕུར་བ་ན།
ཡུད་ཙམ་གྱི་རྗེས་སུ་སྨུག་པའི་ཀློང་ལ་འཐིམ་སྟེ་མི་སྣང་བར་གྱུར། སྡེ་དཔོན་གཡུ་འབྲུག་
གིས་ཚུལ་དེ་མཐོང་བ་ན་སེམས་ལ་འཚུབ་ཆ་གློ་བུར་བ་ཞིག་འཕོས་བྱུང་། ཀྱེ་མ། འདི་
ནི་དངོས་འབྲེལ་མ་མཐོང་ན་རློམ་མི་སྲིད་པའི་དོན་དག་ཡ་མཚན་ཞིག་རེད། བགྲེས་པོ་
རྣམས་ཀྱི་ངག་སྒྲོས་ལྟར་ན། མཁའ་ལྡིང་སྐུ་ཕྲེང་རིམ་བྱོན་ག་དུས་གནས་རིའི་འགྲམ་
ལ་སླེབས་ན། དེ་དུས་གནས་མཆོག་སྟོབས་ལྡན་དབང་ཕྱུག་ཕྱོགས་ནས་ཕོ་རོག་འགའ་
འཕུར་ཡོང་སྟེ། མཆོག་སྤྲུལ་བཞུགས་སའི་མཁའ་དབྱིངས་སུ་ཨག་འགྱུར་བྱེད་བཞིན་
ལྡིང་སྐོར་བྱེད་པ་ཡིན་ལ། ཕོ་རོག་དེ་དག་ནི་གནས་བདག་མཐུ་བོ་ཆེ་དེས་མཁའ་ལྡིང་
མཆོག་ལ་ཕེབས་བསུར་མངག་པ་ཡིན་པར་བརྗོད། འོན་ཏེ། མཁའ་ལྡིང་སྐུ་ཕྲེང་འདི་
212



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས་
ཉིད་ཆོས་ཀྱི་ཁྲི་ལ་མངའ་གསོལ་རྗེས། ཡུལ་གྲུ་འདི་ལ་ལན་གྲངས་མང་པོར་ཕེབས་མོད།
ཕོ་རོག་གཅིག་ཀྱང་ཕེབས་བསུར་བྱོན་མ་མྱོང་། དེ་རིང་གི་སྣང་ཚུལ་འདི་ནི་ཅི་ཞིག་
ཡིན་ནམ། རང་གིས་སྤྲུལ་སྐུའི་ཐུགས་དང་བསྟུན་དགོས་སམ། མིན། དམྱལ་བར་ལྷུང་
འགྲོ་རུང་དེ་ལྟར་གཏན་ནས་བྱ་མི་རུང་། །
ཕོ་རོག་གཉིས་ཀ་འཕུར་རྗེས། མཆོག་སྤྲུལ་མཁའ་ལྡིང་ལགས་ཀྱི་གདོང་ལ་གཟི་
ཉམས་སྔ་ན་མེད་པ་ཞིག་བྱུང་ལ། ཁོ་རང་གིས་རྐང་བ་བསྲིངས་ཏེ་རྔམ་སྟབས་ཀྱིས་གློ་
ཉལ་བྱས་རྗེས། མིག་ཟུང་ཆེ་ཆེར་བགྲད་དེ་སྡེ་དཔོན་གཡུ་འབྲུག་གི་གདོང་ལ་བལྟས་
བྱུང་།
“ལགས། ད་ལོའི་སྟོན་དུས་སུ། གཉན་ཤུལ་ཚོ་བདུན་གྱིས་གཉན་ཆེན་སྟོབས་ལྡན་
དབང་ཕྱུག་ལ་གསོལ་མཆོད་རྒྱ་ཆེན་པོ་ཞིག་བྱ་གྲབས་ཡོད། སྐུ་ཉིད་དེ་དུས་ཕེབས་ཐུབ་
བམ།”སྡེ་དཔོན་གཡུ་འབྲུག་གིས་དོགས་མི་བདེ་བའི་ཉམས་ཀྱིས་དེ་ལྟར་བརྗོད།
“ག་དུས།”མཆོག་སྤྲུལ་མཁའ་ལྡིང་ལགས་ཀྱིས་གོ་སྐབས་ཤིག་རྙེད་སོང་སྙམ་ནས་
དགའ་ལྷང་ལྷང་གིས་དེ་ལྟར་དྲིས།
ཟླ་བརྒྱད་པའི་ཚེས་བཅོ་ལྔ་ཉིན།”
“ཁྱོད་ཚོས་གྲ་སྒྲིག་གང་ལགས་བྱོས་དང་། ང་རང་དུས་ཚོད་ལྟར་ཐོན་ངེས་ཡིན།”
མཆོག་སྤྲུལ་ལགས་ཀྱི་གདོང་ལ་འཛུམ་མདངས་ནེམ་ཆ་ཅན་ཞིག་འཁྱིལ་བྱུང་།
"ལགས། ཐུགས་རྗེ་ཆེ་ལགས། བདག་ཅག་གིས་སླར་ཡང་མཆོག་སྤྲུལ་དམ་པ་
ལགས་ལ་འོ་བརྒྱལ་བཟོས་སོང་།”
མཆོག་སྤྲུལ་མཁའ་ལྡིང་ལགས་སླར་ཡང་དཀྱིལ་དཀྲུང་དུ་བསྡད་རྗེས། རྒྱ་ལཱ་ཨམ་
ཕྲག་ལས་ཕྲེང་བ་བླངས་ཏེ་སྔགས་ཟློ་མགོ་བརྩམས་བྱུང་ལ། སྡེ་དཔོན་གཡུ་འབྲུག་གིས་
མཆོག་སྤྲུལ་གྱི་ཚིག་ལ་ངང་སྒུག་བྱེད་བཞིན་གནས་རིའི་ཕྱོགས་ལ་ཡང་ནས་ཡང་དུ་
213



གཡུ་དྲུག་དཀར་དཔེ་ཚོགས།
བལྟས།
གཡུ་འབྲུག ད་ལོ་གནས་རིའི་གཏེར་རྫས་བརྩད་དེ་དོན་དག་ཚབས་ཆེན་དེ་འདྲ་
ཞིག་བཟོས་བྱུང་། ད་སྐབས་སྟོབས་ལྡན་དབང་ཕྱུག་ལ་གསོལ་མཆོད་རྒྱ་ཆེན་པོ་བྱེད་ན་
ཆོས་ལུགས་ཅུའུ་ལ་སྙན་ཞུ་འབུལ་དགོས། ཆོག་མཆན་འགོད་དགོས་ན་ང་རང་གིས་
འབྲེལ་ཡོད་མགོ་ཁྲིད་བཙལ་དགོས།”མཆོག་སྤྲུལ་མཁའ་ལྡིང་ལགས་ཀྱི་ཡིད་ལ་ཇུས་
བཀོད་ཅིག་འཕོས་བྱུང༌།
“ཐུགས་རྗེ་སྐྱབས་འོག་ནས་མི་འདོར་བར་ཞུ།།
“འོ་རེད། གཡུ་འབྲུག ཁྱོད་ཀྱིས་ཁྱོད་ཚོ་དང་གཏེར་ལས་ཀུང་ཟིའི་བར་གྱི་རྩོད་
གཞི་ཇི་ལྟར་ཐག་གིས་གཅོད་གྲབས་ཡོད།”
ལགས། མཆོག་སྤྲུལ་དམ་པ་ལགས་ཀྱི་ཐུགས་དང་བསྟུན་གྲབས་ཡོད།"
མཆོག་སྤྲུལ་མཁའ་ལྡིང་ལགས་ནི་ཤིན་ཏུ་དགའ་བར་གྱུར་མོད། གདོང་ལ་ཅི་མི་
སྙམ་པའི་ལྷོད་ཉམས་བཅོས་མ་ཞིག་བསྡུས་ཏེ། ཅི་ཞིག་ལ་བསམ་གཞིག་གཏོང་བཞིན་
ཡོད་པ་ལྟར་ཁ་རོག་གེར་བསྡད། གཡུ་འབྲུག་ནི་ཐབས་དང་གཏམ་ལ་མཁས་པའི་མི་གྲུང་
པོ་ཡིན་པ་མ་ཡིན་ནམ། དེ་རིང་ཅི་བྱུང་སོང་། ཁོ་རང་གིས་ཕོ་རོག་དེ་གཉིས་མཐོང་སྟེ་
བླ་འཁྱམས་པ་ཡིན་ནམ། ཡིན་དགོས་འདུག ལྷ་བྱ་ཕོ་རོག་ནག་ཆུང་། གལ་འགངས་
ཆེ་དུས་གང་བྱུང་འདི་བྱུང་མེད་པར་འཕུར་ཡོང་བ་དེ་ཤིན་ཏུ་ལེགས་བྱུང་།།
ལགས། གནས་རིའི་རྩོད་གཞི་འདི་ཇི་ལྟར་ཐག་བཅད་ན་ལེགས།“སྡེ་དཔོན་གཡུ་
འབྲུག་གིས་དམ་བཅའ་ཡིད་ལ་བཅངས་ནས་དེ་ལྟར་བརྗོད། །
“གཉན་ཆེན་སྟོབས་ལྡན་དབང་ཕྱུག་ནི་འུ་ཅག་གི་ལྷ་སྐལ་ཡིན་རུང་། ས་ནི་རྒྱལ་
པོའི་ས་རེད། ཆུ་ནི་བཙུན་མོའི་ཆུ་རེད། རྒྱལ་ཁབ་ཀྱིས་གསེར་གཏེར་སྔོག་གྲབས་ཡོད་
ན། ང་ཚོར་ལས་ཀ་དེ་འགོག་པའི་དབང་ཆ་མེད། འདི་ཡིད་ལ་ནམ་ཡང་དམ་པོར་
214



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། བ་
འཛིན་དགོས།“མཆོག་སྤྲུལ་མཁའ་ལྡིང་ལགས་ཀྱིས་རང་ཉིད་ཡོངས་སུ་རྒྱལ་སོང་སྙམ་སྟེ་
དལ་ལྷོད་ལྷོད་ཀྱིས་དེ་ལྟར་བརྗོད། །
ལགས། གནས་ལུགས་ནི་དེ་ལྟར་ཡིན་དགོས་འདུག་མོད། གནས་བདག་གི་
ཐུགས་འཁྲུགས་ནས་སེམས་ཅན་ལ་གཙེ་ན་ཇི་ལྟར་བྱ།
ཆག་སྒོ་ལ་འཇིགས་མི་དགོས། གཉན་ཆེན་སྟོབས་ལྡན་དབང་ཕྱུག་ནི་ངའི་སྐུ་ཕྲེང་
ཐོག་མས་གནས་རི་འདིའི་གནས་བདག་ལ་གདན་དྲངས་པ་ཡིན། དགོས་མཁོ་ཡོད་ན་
རི་བོ་གཞན་ཞིག་གི་གནས་བདག་ལ་བསྐོས་ནས་དེ་གར་གདན་དྲངས་ན་ཆོག་པ་མ་ཡིན་
ནམ། འོ་རེད། ཟླ་བརྒྱད་པའི་ཚེས་བཅོ་ལྔ་ཉིན། ཁྱོད་ཚོས་ལྷ་གསོལ་རྒྱ་ཆེན་པོ་བྱོས།
ངས་གནས་བདག་འདི་རི་མཆོག་ཏུ་གྱུར་པ་གཞན་པ་ཞིག་ལ་གདན་འདྲེན། དེ་ལྟར་བྱས་
ན་ཁྱོད་ཚོ་འཐད་དམ།”
ལགས། ཐུགས་རྗེ་ཤིན་ཏུ་ཆེ། དེ་ལྟར་མཛད་ན་འཐད་པ་ཡིན་མོད། འོན་ཀྱང་
དེ་ལྟར་མཛད་དགོས་ན་ཆོས་འབངས་ཡོངས་དང་སྒོས་སུ་བདག་གི་རེ་བ་བསྐང་དགོས་
འདུག"
སྡེ་དཔོན་གཡུ་འབྲུག་གི་ཚིག་དེ་ཐོས་མ་ཐག མཆོག་སྤྲུལ་མཁའ་ལྡིང་ལགས་ཀྱི་
ཡིད་ལ་སྐད་ཅིག་ཉིད་ལ་སྒོར་མོ་འཕོས་བྱུང་། རེད། གཏན་ནས་ནོར་མི་སྲིད། ཁོ་རང་
ལ་མཁོ་བ་ནི་སྒོར་མོ་རེད། སྲིད་པའི་ཁྱོན་ན་སྒོར་མོ་མི་མཁོ་བ་ཞིག་ཡོད་དམ། ཁོ་རང་
གི་ཆུང་མ་ན་སྟེ་ལོ་དུ་མར་སྨན་བཅོས་བྱས་པས། སྒོར་མོ་འབོར་ཆེན་གྲོན་ཡོད་ངེས། ཁོ་
རང་ལ་བུ་གཉིས་ཡོད་པ་ལས་གཅིག་ནི་རྫོང་གི་གཞུང་ཞབས་པ་ཡིན། དེས་ཀྱང་ཁང་པ་
ཉོ་དགོས། སྒོར་མོ་མེད་ན་རུང་ངམ། འོན་ཏེ་དོན་དག་འདི་སྒོར་མོར་བརྟེན་ནས་ཐག་
གིས་གཅོད་དགོས་ན་ཤིན་ཏུ་སླ་སྟེ། ཚོང་དཔོན་གྱིས་གཏེར་ཁ་སྔོག་པའི་གོ་སྐབས་བྱུང་
ན་སྒོར་མོ་ནི་ཤོག་བུ་རླུང་ལ་སྤུར་བ་ལྟར་བཀོལ་ཆོག་ཅེས་བཤད་པ་མ་ཡིན་ནམ། ལྟོས་
215



གཡུ་དྲུག་དཀར་དཔེ་ཚོགས།
དང་། དེ་རིང་གཡུ་འབྲུག་ཟེར་བའི་མི་ཕོ་སྐད་གྲགས་ཅན་དེའང་སྒོར་མོའི་མངའ་
འབངས་སུ་གྱུར་སོང་།
མཆོག་སྤྲུལ་མཁའ་ལྡིང་ལགས་ཀྱི་གདོང་ལ་འཛུམ་མདངས་ཡལ་དཀའ་བ་ཞིག་
རྒྱུས་འདུག་མོད། ཁོ་རང་དགའ་དྲགས་ཏེ་རང་གི་ཚུལ་ལུགས་རྒྱ་ཡན་ལ་ཤོར་སོང་བ་
གཏན་ནས་མ་རྟོགས།
གཡུ་འབྲུག་གི་ཚ་བོ་ཆུང་ཆུང་དེས་གོམས་འགྲོས་འཁྱོར་བཞིན་མདུན་ཅོག་ཆུང་
ཆུང་ཞིག་དྲུད་ཡོང་སྟེ་གདན་དཀར་ངོས་ལ་བཞག་པ་ན། ཆུང་མས་ཤ་གཞོང་ཆེན་པོ་དེ་
ཅོག་ཙེ་སྟེང་ལ་བཞག་བྱུང་ལ། ཤ་གཞོང་གི་ལུག་ཤ་ཚོན་པོ་ལས་རླངས་པ་ཐུ་ལི་ལི་བྱེད་
པ་དང་། མཆོག་སྤྲུལ་མཁའ་ལྡིང་ལགས་ལ་ཤ་ལ་རོལ་འདོད་ཀྱི་འདུན་པ་དྲག་པོ་སྐྱེས་
སོང་། །
''ཡ། མ་འཛེམ། རང་གི་རེ་བ་དེ་ཤོད་དང་། བདག་གིས་ཁྱོད་ཚོའི་རེ་བ་སྐོང་ནུས་
ངེས།”
སྔོན་མ་སྔོན་མའི་དུས་སུ། ཁྱེད་ཀྱི་སྐུ་ཕྲེང་ཐོག་མས་གཉན་ཆེན་སྟོབས་ལྡན་
དབང་ཕྱུག་ཐང་ལྷའི་ནང་འཁོར་ནས་ཡུལ་གྲུ་འདི་ལ་གདན་དྲངས་པ་རེད། ད་ལྟའི་དུས་
སུ། ཁྱེད་ཀྱིས་གནས་བདག་འདི་གང་ལ་གདན་འདྲེན་དགོས་དགོངས་ན་དེ་ལ་དྲངས་
ཆོག ཁྱེད་ལ་མཐུ་སྟོབས་དེ་འདྲའང་ཡོད་པ་ཐག་གིས་ཆོད།”སྡེ་དཔོན་གཡུ་འབྲུག་གིས་
དེ་ལྟར་བརྗོད་རྗེས། མཆོག་སྤྲུལ་མཁའ་ལྡིང་ལགས་ཀྱི་གཏམ་ལ་ངང་སྒུག་བྱས་ནས་
བསྡད། །
རེ་བ་ཅི་ཡོད། ཤོད་ཡ། རེ་བ་ཡོད་ན་སྐོང་ངེས་ཡིན།”མཆོག་སྤྲུལ་མཁའ་ལྡིང་
ལགས་ནི་རང་གི་ལས་ཀར་བྲེལ་བྱུང་།
“མཆོག་སྤྲུལ་དམ་པས་མཁྱེན་པ་ནང་བཞིན། གཉན་ཤུལ་ཚོ་བདུན་ལ་གངས་
216



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
དཀར་ཏི་སེར་གནས་སྐོར་ལ་འགྲོ་བའི་སྲོལ་ཞིག་སྔ་མོ་ནས་ཆགས་ཡོད་མོད། གཅིག་
ན་ཏི་སེར་ལམ་ཐག་རིང་བ་དང་། གཉིས་སུ་ལམ་ལ་ཉེན་ཁ་ཆེ་བས། མང་ཚོགས་མང་
པོ་ནི་འགྲོ་འདོད་ཡོད་རུང་འགྲོ་མི་ཕོད། ཁྱེད་ཀྱིས་གཉན་ཆེན་སྟོབས་ལྡན་དབང་ཕྱུག་
གི་གནས་རི་མ་བརྗེ་བའི་ཡར་སྔོན་དུ། གངས་ཏི་སེ་ཡུལ་གྲུ་འདི་ལ་གདན་དྲོངས་དང་།
འདི་ལྟར་མཛད་ན་ཆོས་འབངས་རྣམས་གནས་སྐོར་ལ་འགྲོ་ན་སྟབས་བདེ་བ་མ་ཟད།
གནས་རིའི་གསེར་གཏེར་སྔོག་པ་ལའང་མྱུར་མོར་ཡིད་འཐད་འབྱུང་ངེས་ཡིན། ང་ལ་རེ་
བ་ཆུང་ཆུང་འདི་ཙམ་ལས་མེད།”སྡེ་དཔོན་གཡུ་འབྲུག་གིས་རེ་བ་ཆེན་པོ་བཅངས་ཡོད་
པའི་ཉམས་ཀྱིས་དེ་ལྟར་བརྗོད། །
མཆོག་སྤྲུལ་མཁའ་ལྡིང་ལགས་ཀྱི་ངོ་གདོང་སྐད་ཅིག་ཉིད་དུ་ནག་རོག་གེར་གྱུར་སོང་།
གཡུ་འབྲུག་གིས་བླུན་རྟགས་བསྟན་པ་ཡིན་ནམ་གཡོ་ཇུས་སྤེལ་བ་ཡིན། གངས་ཏི་སེ་
ནི་ངས་གདན་འདྲེན་པ་ཡིན་ཞེས་བརྗོད་རུང་བ་ཞིག་ཡིན་ནམ། ད་ནི་ཅི་ཞིག་བྱ། གལ་
སྲིད་གནས་རིའི་གསེར་གཏེར་སྔོག་མ་ནུས་ན། རང་ལ་དཀའ་ལས་མང་པོ་ཕྲེང་བར་
བསྒྲིགས་ནས་འབྱུང་ངེས་ཡིན། ཨ་ཨ། དགའ་རོགས་ཀྱིས་མོར་ཟི་ལིང་ནས་ཁང་པ་
ཆེན་པོ་ཞིག་ཉོ་དགོས། མ་ཉོས་ན་ཁྱོད་ལ་མི་འགྲོགས་ཟེར། ད་ནི་མོར་ཅི་ཞིག་བཤད་ན་
འོས་པ་ཡིན་ནམ། བུ་དང་མནའ་མ་གཉིས་ཀྱིས་རྫོང་ཡོངས་སུ་མཐོང་དཀའ་བའི་རླངས་
འཁོར་ཞིག་ཉོ་དགོས་ཟེར། སྒོར་མོ་དེ་འདྲ་མང་པོ་ནི་གང་ལ་འཚོལ་དུ་འགྲོ་དགོས།
གཡུ་འབྲུག་ཀླད་ལོག་འདིས་ང་རང་བརླགས་སོང་། ངས་ཁོ་ལ་གཏམ་ལན་ག་འདྲ་བྱིན་
ན་འགྲིག་གམ།
“མཆོག་སྤྲུལ་རིན་པོ་ཆེ་ལགས། གསོལ་ཤ་བཞེས་པར་མཛོད་ཅིག”གཡུ་འབྲུག་
གིས་གུས་གུས་ཞུམ་ཞུམ་གྱིས་འདི་ལྟར་བརྗོད།
''མིན། མི་ཟ། ངས་ཤ་མ་ཟོས་ཏེ་ཡུན་རིང་འགོར་སོང་།་
217



གཡུ་དྲུག་དཀར་དཔེ་ཚོགས།
“ ཤ་མི་གསོལ་ན་ཞོ་བཞེས་ན་ལེགས་སམ།”སྡེ་དཔོན་གཡུ་འབྲུག་གདན་དཀར་ཟུར་
ནས་ཡར་ལངས་བྱུང་།
མིན། ང་རང་འགྲོ་རན་སོང་། སང་ཉིན་ད་དུང་མང་ཚོགས་ལམ་ཕྱོགས་ཀྱི་ཚོགས་
འདུར་ཞུགས་དགོས།”“མཆོག་སྤྲུལ་མཁའ་ལྡིང་ལགས་ཀྱིས་ཉི་མར་ལྟ་ཙམ་བྱས་རྗེས།
རང་དབང་མེད་པར་དངན་པ་རིང་པོ་ཞིག་འཐེན་བཞིན་ལམ་ལ་ཆས་གྲབས་བྱས་བྱུང༌།
་་ལགས། ད་དུང་གསེར་སྙན་ཅུང་ཟད་གཡོར་དགོས་འདུག གངས་ཏི་སེ་ག་དུས་
གདན་འདྲེན་བྱས་ན་འོས་སམ། ང་ཚོས་སྔོན་ལ་གྲ་སྒྲིག་བྱ་དགོས།”
“གངས་ཏི་སེ་ནི་གདན་འདྲེན་པར་འདོད་ན་དྲངས་ཆོག་པ་ཞིག་ཡིན་ནམ། ངས་
གྲུབ་མཐའ་གཞན་གྱི་བླ་སྤྲུལ་རྣམས་ལ་གྲོས་མོལ་བྱ་དགོས་པ་མ་ཟད། ད་དུང་ཁོ་ཚེ་
འཐད་དགོས། འདི་ལས་སླ་མོ་ཞིག་ཡིན་ནམ།”མཆོག་སྤྲུལ་ལགས་ཀྱི་ངག་ལས་གཏམ་
འདི་འདྲ་ཞིག་གློ་བུར་དུ་ཤོར་སོང་ལ། གཏམ་ལ་གཏམ་ཤུགས་ག་འདྲ་ཡོད་པ་ཁོ་རང་
གིས་ཀྱང་མི་ཤེས།
སྡེ་དཔོན་གཡུ་འབྲུག་གིས་མཆོག་སྤྲུལ་ལགས་འགོག་མི་ཕོད་ལ་འགོག་འདོད་ཀྱང་
མེད། །
མཆོག་སྤྲུལ་མཁའ་ལྡིང་ལགས་ཀྱིས་རང་གི་རླངས་འཁོར་ཤར་གཏོང་བྱས་ཏེ། རི་
དྭགས་རྙི་ལས་ཐར་བ་ཇི་བཞིན་རྡོ་དཀར་རྫོང་མཁར་ཕྱོགས་སུ་མགྱོགས་པོར་བརྒྱུགས་པ་
ན། སྡེ་དཔོན་གཡུ་འབྲུག་ནི་ལུག་ལྷས་འགྲམ་ནས་ཀྲོང་ངེར་ལངས་ཏེ། རླངས་འཁོར་
རྗེས་ལ་བློང་བློང་བོར་དུས་ཡུན་རིང་པོར་བལྟ་དགོས་བྱུང་བ་དང་། རླངས་འཁོར་མི་སྣང་
བར་གྱུར་པ་དང་བསྟུན་ནས། ཐོག་མར་སྙིང་རྩེ་ནས་ཟུག་གཟེར་ཞིག་འཁྱུག་སོང་བ་དང་།
ཡུད་ཙམ་གྱི་རྗེས་སུ་སེམས་པ་སྟོང་ངེར་སོང་། ཁོང་གིས་ཞིབ་ཏུ་དཔྱད་ན་སྙིང་རྩེའི་ཟུག་
གཟེར་དེའི་འབྱུང་རྐྱེན་ཤེས་པར་གྱུར་མོད། སེམས་པ་སྟོང་དོན་ནི་ཅི་ཡིན་གཏན་ནས་མ་
218



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཤེས།
སྐབས་འདིར། གནས་མཆོག་གཉན་ཆེན་སྟོབས་ལྡན་དབང་ཕྱུག་སྔར་ལྟར་ཉི་འོད་
འོག་ན་གཟི་ཉམས་ཆེན་པོས་འགྱིང་འདུག་ལ། རི་བོའི་རྩེ་ན་སྤྲིན་དཀར་ལེབ་མོ་གཡང་
གཞི་དང་གཉིས་སུ་མེད་པ་ཞིག་ཤར་ནས་ནུབ་ཏུ་ལྡང་བཞིན་གདའ།
2014ལོའི་ཟླ་དང་པོའི་ཚེས21ཉིན་བྲིས།
(2014ལོའི《སྦྲང་ཆར》དེབ་གསུམ་པར་བཀོད)
21 9



པས པ གཡུ་དྲུག་དཀར་དཔེ་ཚོགས།
དགེ་འདུན། དགེ་བཅུའི་ཁྲིམས། ད་དུང་གཡག་
རོག་པོ་བཅས་ཀྱི་གཏམ་རྒྱུད། །
ན་གཞོན་རྩོམ་པ་པོ་ཨ་སྐྱབས་དར་རྒྱས་ལགས་ཀྱི《གཡག་རོག་རོག》ཅེས་པ་ནི་དེང་གི་སྤྱི་
ཚོགས་ཀྱི་རྣག་ཐུམ་ལ་ཁ་ཤས་ཕྱོགས་ལ་གཏད་པའི་གཏར་ཁབ་ཅིག་ཡིན་མོད། རྣག་ཐུམ་དེ་དག་
གི་ཕྱི་ཤུན་བརྟོལ་དགོས་ན། ཁབ་རྩེ་ནི་ད་དུང་ཅུང་ཟད་བརྡར་དགོས་པས། སྒྲུང་གཏམ་དེ་ཉིད་ཀྱི་
བརྗོད་བྱ་གཞིར་བཟུང་སྟེ《དགེ་འདུན། དགེ་བཅུའི་ཁྲིམས། ད་དུང་གཡག་རོག་པོ་བཅས་ཀྱི་གཏམ་
རྒྱུད》ཅེས་པ་འདི་ཉིད་བྲིས་པ་ཡིན།
- རྩོམ་པ་པོའི་གསལ་བཤད་ཀྱི་གཏམ།
ཀྱེ་མ། མུན་རུབ་སོང་།
དེ་རིང་། བསྐལ་པ་གཅིག་གི་ཡུན་ལ་ཨུ་ཚུགས་ཀྱིས་བསྒུགས་པ་ན། ཡུལ་གྲུ་
220



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ཟླ་
འདིའི་རི་ལུང་ཐམས་ཅད་ད་གཟོད་མུན་པས་བཟུང་སོང་བས། དགེ་འདུན་གྱི་སེམས་ལ་
ཐོག་མར་དགའ་སྣང་ཞིག་འཕོས་མོད། འོན་ཏེ་ལམ་ལ་ཆས་གྲབས་བྱེད་སྐབས། དགའ་
སྣང་གི་དོད་ལ་འཇིགས་སྣང་གློ་བུར་བ་ཞིག་འཕོས་པ་དང་བསྟུན་ནས། ཁོ་རང་གི་ལུས་
སེམས་གཉིས་ཀ་སྐད་ཅིག་ཉིད་ལ་རེངས་པོར་གྱུར་སོང་། །
དགེ་འདུན་གྱིས་ཨུ་ཚུགས་དང་བཅས་རང་གི་ལུས་པོ་སྦྲ་ནག་ཕྱི་རོལ་ལ་འདེད་
གྲབས་བྱས་པ་ན། མནའ་མ་ནི་ཞེད་སྣང་དང་བཅས་སྨུག་པོའི་ཕྱོགས་ལ་ཅེར་བྱུང་བ་
དང་། ཚ་བོས་སོམ་ཉི་དང་བཅས་སྤོ་བོའི་སྤྱོད་ལམ་ལ་བརྟགས་སོང་མོད། གཅིག་ཀྱང་
དགེ་འདུན་གྱི་རྗེས་སུ་འབྲངས་ཏེ་སྦྲ་སྒོར་འབུད་མི་ཕོད།
ཟླ་བ་ཕྱེད་ཀ་ཞིག་ནམ་མཁའ་ལ་འབྱར་འདུག་པ་དང་། ཟླ་འོད་མག་མོག་ཅིག་ས་
གཞི་ལ་འཕྲོས་འདུག ཀྱེ་མ། ཟླ་འོད་འོག་ཏུ་གཡག་ཅིག་ཁྲིད་དེ་བཤས་རར་སོང་ན།
གཞན་གྱིས་མཐོང་སྲིད། གལ་སྲིད་གཞན་གྱིས་མཐོང་སོང་ན་ཇི་ལྟར་བྱ་དགོས་སམ། ཇི་
ལྟར་བྱ་དགོས་སམ། འོན་ཏེ། དོ་དགོང་ནི་དམྱལ་བའི་འཕྲང་ལམ་བརྒྱུད་དགོས་ཀྱང་།
གཡག་ཅིག་བཤས་རར་མི་འདེད་ཐབས་མེད་ཡིན། སྐབས་དེར། དགེ་འདུན་གྱིས་རང་
གི་བུ་ཚེ་རིང་གིས་བཤས་རའི་འདབས་ན་སོ་ཉུལ་པ་ཡོད་མེད་ལ་རྟོག་བཞིན་ཡོད་པ་དྲན་
བྱུང་བས། མྱུར་མོར་རུམ་ནས་ཁ་པར་རྙིང་ཧྲུལ་དེ་བླངས་ཏེ་མནན་སོང་མོད། ཁ་པར་
ལས”དགོངས་པ་མ་ཚོམས། ཁྱེད་ཀྱི་ཁ་པར་གྱི་སྐད་གླ་རྫོགས་འདུག སྒོར་མོ་འཇོག་
རོགས”ཞེས་གྲགས་བྱུང་བས། ཁོ་རང་འུ་ཐུག་སྟེ་མགོ་བོ་འཕྲེད་དུ་ལན་འགའ་གཡུགས་
རྗེས། སྦྲ་སྒོར་ཀྲོང་ངེར་ལངས་ཏེ་དངན་པ་རིང་པོ་ཞིག་འཐེན་བྱུང་།
ནོར་ལྷས་སུ་ནོར་རྡང་བསྟར་ཕྲེང་བཅུ་གསུམ་ནུབ་ནས་ཤར་ལ་གཏད་དེ་འཐེན་
འདུག་པ་དང༌། རྡང་གཤར་རེ་རེའི་ལོགས་གཉིས་སུ་ནོར་རྣམས་ཕྲེང་བར་བསྒྲིགས་ཏེ་
སྐྱུག་ལྡད་བྱེད་བཞིན་ནག་རོག་གེར་ཉལ་འདུག སྔར་དུས་ཡིན་ན། སྟོན་མཇུག་ཏུ་
221



གཡུ་དྲུག་དཀར་དཔེ་ཚོགས།
གཡག་སྐོར་ཞིག་བཤས་རར་བཙོངས་ན། ལོ་གཅིག་ལ་དཔལ་འབྱོར་ཐད་ནས་དཀའ་
ཁག་འབྱུང་མི་སྲིད་མོད། ན་ནིང་ནས་བཟུང་ཡུལ་གྲུ་འདི་ནས་ཀྱང་དགེ་བཅུའི་ཁྲིམས་
ལག་བསྟར་བྱེད་མགོ་བརྩམས་ཏེ། སྒོ་ཕྱུགས་གཅིག་བཤས་རར་བཙོངས་ན། རིན་གོང་
གི་ལྡབ་གཉིས་ཀྱི་ཉེས་ཆད་འཁུར་དགོས་པ་མ་ཟད། ད་དུང་དུད་ཁྱིམ་དེ་གའི་ཁྱིམ་མི་ཚེ་
ལས་འདས་ན་དགོན་པས་སྨོན་ལམ་ཡང་གསུང་མི་ཆོག་པའི་ཡུལ་ཁྲིམས་གཏན་འབེབས་
བྱས་པས། ཕྱུག་པོ་རྣམས་ཀྱིས་ཀྱང་དབུལ་བོའི་འཚོ་བ་རོལ་དགོས་བྱུང་། ལྷག་པར། ད་
ལོ་དབྱར་ཁར་འབྲེལ་ཡོད་མི་སྣས་དུད་ཁྱིམ་ལ་ལས་རང་གི་སྒོ་ཕྱུགས་བཤས་རའི་ཕྱོགས་
སུ་ལྐོག་འདྲེན་བྱེད་བཞིན་ཡོད་པ་ཐོས་རྗེས། སོ་ཉུལ་བ་བཀོད་སྒྲིག་བྱས་ཏེ་མཚན་རྒྱ་
བསྡམས་པ་ན། སྒོར་མོ་མཁོ་གལ་ཆེ་བ་རྣམས་ཀྱིས་ཉིན་མཚན་གཉིས་ཀར་སྒོར་མོ་སྒོམ་
ནས་མི་འདུག་ཐབས་མེད་དུ་གྱུར། །
ཕྱོགས་བཞི་ལ་ལྐོག་ལྟ་ཞིབ་མོ་བྱས་རྗེས། དགེ་འདུན་རྐང་འཇབ་ལག་འཇབ་ཀྱིས་
ནོར་ལྷས་སུ་སོང་སྟེ། གཡག་རོག་པོ་དེའི་སྣ་ཐིག་རྡུང་ལས་བཀྲོལ་ནས་རྫོང་མཁར་
ཕྱོགས་སུ་ཁྲིད་བྱུང༌། སྤྱིར་ཡིན་ན་དགེ་འདུན་ཚང་ལ་ནོར་སུམ་བརྒྱ་ལྷག་ཡོད་པ་དང༌།
གཟུགས་བོངས་འབྲོང་དང་གཉིས་སུ་མེད་པའི་གཡག་ནི་ལྔ་བཅུ་ལྷག་ཡོད་པས། ཁལ་
གཡག་གཅིག་པུ་ནི་ཤན་པའི་ལག་ལ་འཇོག་མི་དགོས་མོད། འོན་ཏེ་མཚན་མོའི་དུས་
འདིར། གཡག་རྒོད་དེ་དག་རེ་གཉིས་གསང་སྟབས་ཀྱིས་བཤས་རའི་ཕྱོགས་ལ་འདེད་
དགོས་ན། ལས་ཀ་ནི་ལས་སླ་མོ་ཞིག་གཏན་ནས་མིན་པས། གང་ལ་ཁྲིད་ན་དེ་ལ་འགྲོ་
བ་དང་། གང་ལྟར་ཁྲིད་ན་དེ་ལྟར་འགྲོ་བའི་གཡག་རོག་པོ་དེ་སྡུག་ལ་སྦྱོར་དགོས་བྱུང་།
ནམ་མཁར་ཟླ་བ་ཕྱེད་ཀ་ཞིག་ལས་མི་སྣང་རུང་། ཟླ་འོད་ནི་ཚེས་བཅོ་ལྔའི་མཚན་
མོ་ལས་ཀྱང་གསལ་བ་འདྲ། དགེ་འདུན་གྱིས་གྲོག་ཤུར་གྱ་གྱུ་དེ་དེད་ནས་མདུན་ལ་སོང་
བ་ན། སྙིང་ནི་སྨོས་པ་ཇི་བཞིན་མཆོང་ལྡིང་བྱས་པ་དང་། སྒྱིད་པ་གཉིས་ཀ་ལྕག་ལྕག་
222



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། །
ཏུ་འདར་ཏེ་གཟུགས་གཞིའང་ལྕོགས་དཀའ། ཀྱེ་ཀྱེ་མཆོད་པའི་ལྷ་དང་བཀུར་བའི་ལྷ།
བདག་གི་སྐྱབས་དང་སྐྱོབ་པ། གྲོགས་དང་དཔུང་གཉེན་དུ་ཕེབས་ཤིག སོ་ཉུལ་བ་དེ་དག་
གི་མཐོང་ལམ་སྒྲིབས་ཤིག བདག་གི་སྡུག་ལས་འདིའི་གེགས་ཀུན་སེལ་བར་མཛོད་
ཅིག ཁོས་ལྷ་ལ་གསོལ་བ་འདེབས་བཞིན་སྤོབས་པ་ཡང་ནས་ཡང་དུ་བསྐྱེད་དེ་མདུན་
ནས་མདུན་ལ་སོང་བ་ན། སྐབས་རེར་ཕ་བོང་མི་དང་འདྲ་བ་ཞིག་མཐོང་ན་སེམས་པ་
འཇིགས་ཡེར་ཡེར་བྱེད་པ་དང་། མཚམས་རེར་བྱེའུ་རེ་རྡོག་སྒྲས་དཀྲོགས་ཏེ་གློ་བུར་དུ་
འཕུར་བ་ན། སྙིང་ནི་མགྲིན་པ་བརྒྱུད་ནས་ཕྱི་ལ་འབུད་འདོད་ཡོད་པ་ལྟར་མཆོང་ལྡིང་
དྲག་པོ་ལན་འགའ་བྱེད་པ་ཡིན། །
ཟླ་བ་ཕྱེད་ཀ་དེས་སྐྱོ་ལྷང་ངེར་ཡུལ་གྲུ་འདིའི་མཚན་ལྗོངས་ལ་གཟིགས་འདུག་པ་
དང་། དགེ་འདུན་གྱིས་ཟླ་འོད་གོས་སུ་གྱོན་ནས་རྫོང་མཁར་ཕྱོགས་སུ་འགྲོ་བཞིན་གདའ།
ལས་ལམ་དྲང་པ་ལ་ཨང་། དོ་དགོང་ལམ་ནས་སོ་ཉུལ་བར་མ་འཕྲད་པ་མ་ཟད།
བཤས་རའི་འགྲམ་ལའང་སོ་ཉུལ་བ་སླེབས་མི་འདུག དགེ་འདུན་གྱི་སེམས་ལ་དགའ་
སྣང་གློ་བུར་བ་ཞིག་འཕོས་པ་དང་མཉམ་དུ། ལུས་པོའང་ཅི་ཞིག་གི་འཆིང་རྒྱ་ལས་ཐར་
བ་ལྟར་ལྷོད་ཀྱུག་གེར་སོང་། ལྟོས་དང་། བཤས་རའི་སྒོ་འགྲམ་དུ། རས་ཞྭ་དཀར་པོ་གྱོན་
པའི་ཁ་ཆེའི་ཚོང་པ་དག་དང་། ཀོ་ལྭ་ནག་པོ་གྱོན་པའི་རྒྱ་རིགས་ཚོང་པ་དེ་ཚོ་མེ་ཕུང་
ཆེན་པོ་ཞིག་གི་མཐའ་ལ་རུབ་སྟེ་ནོར་ལུག་ལྐོག་འཚོང་བྱེད་མཁན་རྣམས་ལ་བསྒུགས་
ནས་བསྡད་འདུག དགེ་བཅུའི་ཁྲིམས་ཀྱིས་ཁོ་ཚོ་ཁེབས་མེད་པ་ཅི་ཡིན་ནམ། དགེ་
འདུན་གྱི་ཡིད་ལ་དྲི་བ་གློ་བུར་བ་ཞིག་འཕོས་བྱུང་།
''ཨ་རོག ལྐོག་འཚོང་རྒྱག་པར་ཡོང་བ་ཡིན་ནམ།”རས་ཞྭ་དཀར་པོ་གྱོན་པའི་ཚོང་
པ་ཞིག་དགེ་འདུན་གྱི་གམ་ལ་ཡོང་ནས་དེ་ལྟར་དྲིས། །
''ཡིན།"དགེ་འདུན་གྱིས་རང་གིས་ཅི་ཞིག་བཤད་སོང་བ་མ་ཤེས། །
223



༈ གཡུ་དྲུག་དཀར་དཔེ་ཚོགས།
“གཡག་གི་གཟུགས་གཞི་ཆུང་བ་མ་ཟད། ཤ་ཤེད་ཀྱང་མི་བཟང་། སྒོར་ག་ཚོད་
དགོས།”
དགེ་འདུན་གློ་བུར་དུ་ཕྱིར་འཁོར་ཏེ། རང་གི་རྒྱབ་ཕྱོགས་ན་ལངས་འདུག་པའི་
གཡག་རོག་པོ་དེ་ལ་ཞིབ་ལྟ་ལན་ཞིག་བྱས། འདི་ལས་གཟུགས་བོངས་ཆེ་ཞིང་ཤ་ཤེད་
བཟང་པའི་གཡག་ཅིག་ཡོད་ན། དེ་ནི་འབྲོང་ཡིན་པ་མ་ཡིན་ནམ།
ཀོ་ལྭ་ནག་པོ་གྱོན་པའི་ཚོང་པ་ཞིག་ག་ལེར་ཡོང་སྟེ། ལག་པ་དཀར་ཞིང་རྒྱགས་པ་
དེ་གཡག་རོག་པོའི་རྒྱབ་ལ་བཞག་སྟེ་བྱིལ་བྱིལ་ཡང་ཡང་བྱས།
ཨ་རོག ངས་སྒོར་སྟོང་གཉིས་སྟེར། ག་འདྲ་རེད།”
དགེ་འདུན་ཧ་ལས་སོང་། ཚོང་པ་འདིས་རིན་གོང་འདི་འདྲ་དམའ་མོ་ཞིག་བཤད་
དོན་ཅི་ཡིན་ནམ།
སྒོར་ཉིས་སྟོང་བྱིན་ན་རིན་གོང་དམའ་སོང་འདོད་དམ།” ཀོ་ལྭ་ནག་པོ་ཅན་གྱི་
གདོང་ལ་ཁེངས་ཉམས་ཤིག་རྒྱས་འདུག
''ཨ་ཁུ་ཚོང་པ། སྐད་ཆ་དེ་འདྲ་མ་བཤད། ས་ཆ་གཞན་ན་གཡག་འདི་འདྲའི་རིན་
གོང་ནི་སྒོར་བརྒྱད་སྟོང་ཡས་མས་ཡིན་པ་མིན་ནམ།”
ས་ཆ་གཞན་གྱི་རིན་གོང་ས་ཆ་གཞན་གྱི་རེད། ས་ཆ་འདིའི་རིན་གོང་ས་ཆ་འདིའི་
རེད། གཅིག་གྱུར་འབྱུང་མི་སྲིད།"
དགེ་འདུན་གྱིས་ཅི་ཞིག་བཤད་འདོད་མོད། གནས་སྐབས་སུ་གནས་ལུགས་གཟི་
བརྗིད་ཅན་ཞིག་མ་རྙེད། ཁོ་འུ་ཐུག་སྟེ་གདོང་ལ་སྐྱབས་དང་སྐྱོབ་པ་འཚོལ་བའི་འཛུམ་
མདངས་ཤིག་བསྡུས་ཏེ་ཀོ་ལྭ་ནག་པོ་ཅན་གྱི་གདོང་ལ་ཅེར་མོད། ཚོང་པའི་གདོང་ལས་
ཁེངས་ཉམས་ཆེན་པོ་ཞིག་ལས་ཅི་ཡང་མ་རྙེད་པས། སླར་ཡང་གདོང་ལ་སྐྱབས་དང་
སྐྱོབ་པ་འཚོལ་བའི་འཛུམ་མདངས་ཤིག་བསྡུས་ཏེ་རས་ཞྭ་དཀར་པོ་ཅན་ལ་མིག་འོད་
224



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བར་
གཏད་པ་ན། དེ་ཉིད་ཀྱི་གདོང་ལས་དགའ་བའི་འཛུམ་མདངས་ཤིག་རྙེད་བྱུང་བས། མྱུར་
མོར་ཕུ་རུང་དྲུད་དེ་ཚོང་དཔོན་ཞྭ་དཀར་ཕྱོགས་སུ་སོང་། །
ཨ་ཁུ་ཚོང་དཔོན་ལགས། འབྲོག་པ་ཉམ་ཆུང་ཀུ་རེའི་གཏམ་གྱིས་མ་གསོད། དོན་
ངོ་མར་ངའི་གཡག་འདི་ལ་སྒོར་ག་ཚོད་སྟེར་ཐུབ་ཀྱིན་འདུག"
''སྟོང་གཉིས་དང་ཉིས་བརྒྱ།"
དགེ་འདུན་ཧ་ལས་སོང་། གཡག་ཅིག་གི་རིན་གོང་ནི་སྐམས་ཤ་རྐང་གཅིག་ལས་
དམའ་བ་ཅི་ཡིན་ནམ། ཆུང་མ་རྫོང་སྨན་ཁང་ནས་བསྡད་མ་ཐག ཁོས་སྐམས་ཤ་རྐང་
ཡ་གཅིག་ཉོས་མོད། དེ་ལ་སྒོར་ཉིས་སྟོང་སུམ་བརྒྱ་སྟེར་དགོས་བྱུང་། ཕར་ལ་འཚོང་
དུས་དང་ཚུར་ལ་ཉོ་དུས་གཉིས་ཀའི་རིན་གོང་ལ་ཧེ་བག་འདི་འདྲ་ཆེ་དོན་ཅི་ཡིན་ནམ།
དགེ་འདུན་ནི་རང་གི་རྣ་བ་ལ་ཡིད་མི་ཆེས་པར་གྱུར།
“ཡ། འོ་ན་ཁྱོད་ཀྱི་བློ་ན་ཡོད་པའི་གོང་དེ་ཤོད་དང་། ཚོང་གི་རིན་གོང་གྲོས་མོལ་
ཁྲོད་ནས་འབྱུང་དགོས།
“སྒོར་ལྔ་སྟོང་ཅིས་ཀྱང་སྟེར་དགོས། ང་རང་མྱུར་མོར་ཁྱིམ་ལ་ལྡོག་དགོས་པས།
གཡག་གི་རིན་གོང་གཅོག་དགོས་བྱུང་སོང་།དགེ་འདུན་གྱིས་སྤོབས་པ་ཆེས་ཆེར་བསྐྱེད་
ནས་དེ་ལྟར་བརྗོད།
“དེ་གཡག་གཉིས་ཀྱི་རིན་གོང་རེད། སྒོར་ཉིས་སྟོང་སུམ་བརྒྱ་སྟེར། འཚོང་འདོད་
ཡོད་དམ།”
''དཔེ་མི་སྲིད། དཔེ་གཏན་ནས་མི་སྲིད།"དགེ་འདུན་གྱི་མགོ་བོ་ཌ་རུ་གཡུག་གཡུག་
བྱས། །
“ཁྱོད་ཀྱིས་ཚོང་རའི་གོང་ལྟར་མི་འཚོང་ན། ང་ལའང་ཐབས་བཀོད་ཅི་ཡང་མི་
འདུག”རས་ཞྭ་དཀར་པོ་ཅན་གྱིས་རེ་ཐག་ཆད་པ་ནང་བཞིན་དེ་ལྟར་བརྗོད་རྗེས། ཧང་
225



གཡུ་དྲུག་དཀར་དཔེ་ཚོགས།
འགྲོས་བྱེད་བཞིན་མེ་ཕུང་ཕྱོགས་སུ་བུད་སོང་ལ། དགེ་འདུན་ཅི་ཞིག་བོར་བ་ལྟར་ཚོང་
པའི་གོམ་པ་སྤོ་ལུགས་ལ་བལྟས་ཏེ་སྡོད་དགོས་སོང་།
ཟླ་བ་ཕྱེད་ཀ་སྔར་བཞིན་ནམ་མཁར་འབྱར་འདུག་ལ། བསིལ་རླུང་འཁྱམ་པོ་ཞིག་
ནུབ་ནས་ཤར་ལ་ལྡང་བ་ན། ཟླ་འོད་འཇམ་པོ་དེའང་གྲང་ཤུར་ཤུར་དུ་འདར་བྱུང་བ་དང་།
དགེ་འདུན་གྱི་ལག་པ་དང་ངོ་གདོང་ནི་འཁྱག་སིབ་བེར་བཏང་། །
མེ་ཕུང་ཆེན་པོ་དེ་དམར་ལྷབ་ལྷུབ་ཏུ་འབར་བཞིན་མཆིས་ལ། ཚོང་པ་རྣམས་ཀྱིས་
མེ་ཕུང་བསྐོར་ཏེ། ལ་ལ་ཤོ་རྒྱན་ལ་རོལ་བ་དང་། ལ་ལ་གཏམ་གླེང་ལ་རོལ་བ་ན། ཀུན་
གྱི་གདོང་ལ་དགའ་སྣང་དང་སྐྱིད་སྣང་ཟད་མི་ཤེས་པ་ཞིག་རྒྱས་འདུག རས་ཞྭ་དཀར་
པོ་གྱོན་པའི་ཁ་ཆེའི་ཚོང་པ་ཡིན་ན་འདྲ། ཀོ་ལྭ་ནག་པོ་གྱོན་པའི་རྒྱ་རིགས་ཚོང་པ་ཡིན་
ན་ཆོག ཐམས་ཅད་ཡུལ་གྲུ་འདིའི་འབྲོག་པ་རྣམས་ལ་ཆ་རྒྱུས་ཡོད་དེ། འབྲོག་པ་ཚོས་
མཚན་མོར་ནོར་ལུག་བཤས་རར་ལྐོག་འདེད་བྱས་ན། ནམ་གསལ་དུས་ཁྱིམ་ལ་འདེད་
ཕོད་མཁན་གཅིག་ཀྱང་མེད་པ་མ་ཟད། རིན་གོང་ཡང་ཚོང་པའི་འདོད་བློ་དང་བསྟུན་
ངེས་ཡིན། དེར་བརྟེན། དགེ་འདུན་ནི་ཁ་རོག་གེར་ཁོ་ཚོའི་འགྲམ་ལ་སོང་སྟེ། ཚོང་པ་
རེ་རེའི་གདོང་ལ་མིག་རིག་རིག་གིས་བལྟས་མོད། གཅིག་གིས་ཀྱང་ཁོ་ལ་ལྟ་ཙམ་ཡང་མི་
བྱེད།
ད་ནི་ཅི་ཞིག་བྱས་ན་ལེགས་སམ། དགེ་འདུན་འུ་ཐུག་སོང་།
ཆུང་མ་ཐོག་མར་རྫོང་སྨན་ཁང་དུ་སྡོད་སྐབས། དགེ་འདུན་གྱིས་སྐྱེད་ཀ་མཐོན་པོ་
བྱིན་ཏེ་སྡེ་དཔོན་སྐྱབས་ལོ་ལ་སྒོར་མོ་མང་པོ་བསྐྱིས་མོད། དེ་ནི་ཉིན་འདི་དག་གི་སྨན་
ཡོན་དང་ཟས་ཡོན་ལ་སྤྱད་དེ་རྫོགས་ལ་ཉེ། སང་ཉིན། དགེ་འདུན་ཕ་བུ་གཉིས་ཀས་
ནད་པ་ཁྲིད་དེ་ཟི་ལིང་ལ་སྨན་བཅོས་བྱེད་པར་འགྲོ་དགོས། དེ་དུས་ལམ་ཡོན་ལ་ཅི་ཞིག་
སྟེར། སྨན་ཡོན་ལ་ཅི་ཞིག་སྟེར། ད་དུང་ཟས་ཡོན་དང་མགྲོན་ཁང་གི་ཁང་གླ།
226



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
།
ཟླ་བ་ཕྱེད་ཀ་དེ་མི་ཡུལ་གྱི་ལྟད་མོར་སུན་སོང་བ་འདྲ། དེ་ཉིད་སྤྲིན་པ་ཕོན་པོ་ཞིག་
གི་རྒྱབ་རོལ་ལ་ཡིབས་ཏེ། ཟླ་འོད་འཇམ་པོ་དེའང་རང་གི་ལུས་ལ་བསྡུས་བྱུང་། དགེ་
འདུན་གྱིས་རུམ་ནས་ཁ་པར་བླངས་ཏེ་ཞིབ་ལྟ་བྱས་པ་ན། མཚན་མོའི་ཆུ་ཚོད་བཞི་པ་
ཡོལ་ཟིན། །
ད་ནི་ཅི་ཞིག་བྱ། དགེ་འདུན་ནི་བྲེལ་བ་ལངས་ཏེ་འདུག་མི་བཟོད། འཚུབ་ཆ་སྐྱེས་
ཏེ་སྡོད་མི་ཚུགས། གཡག་ནི་ཅིས་ཀྱང་འཚོང་ཐབས་བྱ་དགོས། དོ་དགོང་སོ་ཉུལ་བ་འདི་
གར་མ་ཡོང་བས། ཉེན་ཁར་འཕྲད་མ་དགོས་མོད། ནམ་གསལ་དུས་གཞན་གྱི་མཐོང་
ལམ་བསྒྲིབས་ཏེ་འགྲོ་ཐབས་མེད་པས། དགེ་བཅུའི་ཁྲིམས་ལ་འགལ་བའི་ཆད་པ་མི་ཁུར་
ཐབས་མེད་ཡིན། །
གྲང་རླུང་ཤུར་ཤུར་དུ་ལྡང་བཞིན་འདུག་ལ། ཁྱིའི་ཟུག་སྐད་གཉོམ་པོ་ཞིག་རླུང་
གིས་ཁྱེར་ནས་དགེ་འདུན་གྱི་རྣ་ལམ་དུ་བསྐྱལ་པ་དང་། ཁྱི་སྐད་དེ་དང་འགྲོགས་ནས་
སྦག་སྦག་གི་སྒྲ་ཞིག་ཀྱང་གྲགས་བཞིན་ཡོད་པ་འདྲ། །
དགེ་འདུན་གྱིས་རང་ཉིད་འདུག་ཡུན་རིང་བ་རྟོགས་པ་མ་ཟད། ད་དུང་འགྲོ་བའི་
དུས་ལ་བབས་པའང་རྟོགས་ཏེ། རྐང་འཇབ་ལག་འཇབ་ངང་ཕར་སོང་སྟེ་ཀོ་ལཱ་ནག་པོ་
གྱོན་པའི་ཚོང་པ་དེའི་ཕྲག་པར་ལག་པས་རྡེབ་ཙམ་བྱས་པ་ན། ཚོང་པ་དེས་འཐད་ལ་མི་
འཐད་པའི་ངང་ནས་མགོ་བོ་གཡས་ལ་དཀྱོགས་ཏེ་“ཅི་རེད། གཡག་དེ་འཚོང་འདོད་ཡོད་
དམ”ཞེས་དྲིས་བྱུང་།
''ཡིན།"
“རིན་གོང་ག་ཚོད་འདོད་ཡོད།“ཀོ་ལྭ་ནག་པོ་ཅན་གྱི་ཐ་མག་རྔུབ་བཞིན་དེ་ལྟར་
དྲིས།
“འུ་གཉིས་ཀས་ཕན་ཚུན་ངོ་ཤེས་ནས་ཡུན་རིང་འགོར་སོང༌། ཁྱོད་ཀྱིས་ངའི་ཁ་ངོར་
227



གཡུ་ངག་དཀར་དཔེ་ཚོགས།
གཡུ་དྲུ་
བལྟས་ནས་སྒོར་བརྒྱ་བསྣན་ན་ཆོག་གམ།”དགེ་འདུན་གྱིས་རེ་ལྟོས་ཆེན་པོ་དང་བཅས་དེ་
ལྟར་བརྗོད།
''དེ་ལྟར་བྱེད། ངས་སྒོར་བརྒྱ་བསྣན་ཆོག་
"ཐུགས་རྗེ་ཆེ།"དགེ་འདུན་གྱི་ཡིད་སེམས་ཅུང་ཟད་བདེ་ལ་བབས།
དེ་འདྲ་མ་བཤད། རྗེས་སུ་ད་དུང་ཚོང་རྒྱག་དགོས།”
ཡ་ཡ། རྗེས་སུ་ད་དུང་ཚོང་རྒྱག་
གྲང་རླུང་ཤུགས་ཀྱིས་ལྡང་བྱུང་།
དགེ་འདུན་རྫོང་མཁར་གཡས་འགྲམ་གྱི་ལམ་ཕྲན་དེ་དེད་ནས་མདུན་ནས་མདུན་
ལ་འགྲོ་བཞིན་པའི་སྐབས་སུ། སྦག་སྦག་ཅིག་གློ་བུར་དུ་མཆོང་ཡོང་སྟེ། ཁོ་རང་གི་
གཡོན་ལོགས་སུ་བཀན་གྲུག་གེར་བསྡད་བྱུང༌། ཀྱེ་མ་ཀྱི་ཧུད། སོ་ཉུལ་བ་བསླེབས་པ་
ཡིན་ནམ། རྐྱེན་ངན་དེ་འདྲར་མི་འཕྲད་པར་སྨོན། དགེ་འདུན་གྱི་ཡིད་སེམས་འཇིགས་
ཡེར་ཡེར་བྱེད། ཁོས་ཨུ་ཚུགས་ཆེན་པོ་དང་བཅས་མགོ་བོ་གཡོན་ལ་དཀྱོགས་ཏེ་ལྟ་ཙམ་
བྱས་པ་ན། སྡེ་དཔོན་སྐྱབས་ལོ་རང་གི་གམ་ལ་སླེབས་འདུག་པ་མཐོང་བྱུང་།
2014ལོའི་ཟླ་དང་པོའི་ཚེས25ཉིན་བྲིས།
(2014ལོའི《ཁ་བཏགས་དཀར་པོ》དེབ་གཉིས་པར་བཀོད)
228



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
Et
དྲེད་མོང་།
，
，
，
མུན་ཡོངས་སུ་རུབ་འདུག་མོད། ཉི་གློག་གི་བཀའ་དྲིན་ལ་བརྟེན་ཏེ། སྦྲ་གུར་ནང་
རོལ་ད་དུང་གསལ་ལམ་ལམ་བྱེད། ཚེ་རིང་གཡུ་མཚོ་འདུག་མི་བཟོད་པའི་ཉམས་དང་
བཅས་མལ་སྟན་སྟེང་དུ་བསྡད་དེ་ཕྲེང་བ་གཏོང་བཞིན་ཡོད་མོད། ད་ལྟ་མོའི་སེམས་པ་
འཁྲུག་པོར་གནས་པས། ངག་ལ་གཟུངས་སྔགས་གང་ཞིག་ལན་གྲངས་གཅིག་ལའང་
འདྲེན་མ་ནུས།
དོ་དགོང་། དྲེད་མོང་ཡོང་སྲིད་དམ། ཡོང་སྲིད་དམ།
ཀྱེ་མ། སྐབས་འདིར་བཀྲ་ཤིས་འདི་གར་ཡོད་ན་ལེགས་པ་ལ་ཨང་། །
ཏག་ཏག་སྐབས་དེར། ཚེ་རིང་གཡུ་མཚོའི་མཐོང་སྣང་ལ་སླར་ཡང་བཀྲ་ཤིས་ཀྱི་
བཞིན་རས་གསལ་ལེར་སྣང་བྱུང་བ་མ་ཟད། འཕྲུལ་སྣང་ཁྲོད་ནས་བཀྲ་ཤིས་ཀྱི་འཛུམ་
མདངས་ཡིད་དུ་འོང་བ་དེ་མཐོང་བ་ན། མོའི་སེམས་ཀྱི་འཇིགས་སྣང་དེ་སྐད་ཅིག་
229



ཀ གཡུ་དྲུག་དཀར་དཔེ་ཚོགས།
ཉིད་ལ་སྤྲོ་སྣང་དུ་གྱུར་ཏེ། གདོང་ལ་འཛུམ་མདངས་གློ་བུར་བ་ཞིག་རྒྱས་བྱུང་བ་དང་།
འདས་པའི་དུས་ཀྱི་དོན་དག་སྐོར་ཞིག་གཟུགས་རིས་བཞིན་མཐོང་སྣང་ལ་འཕྲོ་རིམ་
འཕྲོར་འཕོས་བྱུང་།
ཉིན་དེར། ཚེ་རིང་གཡུ་མཚོས་བཀྲ་ཤིས་ཐོག་མར་མཐོང་བ་ཡིན་ལ། མོས་བཀྲ་
ཤིས་མཐོང་མ་ཐག སྐྱེས་པ་འདི་ནི་རང་གི་ཁྱོ་ག་ཡིན་དགོས་འདུག་སྙམ་བྱུང་ལ། རྗེས་
སུ་ཇི་ལྟར་དཔྱད་ཀྱང་། ཚོར་བ་དེ་འདྲ་འབྱུང་དོན་ཅི་ཡིན་པ་མོས་གཏན་ནས་མི་ཤེས། །
ཚེ་རིང་གཡུ་མཚོའི་ཕ་མ་གཉིས་ཀར་བུ་མོ་གཅིག་ལས་མ་སྐྱེས་པས། དུས་ཡུན་
རིང་པོར་མག་པ་ཚུར་ཡོང་ཞིག་འཚོལ་བར་འབད་མོད། མོ་མི་ལོ་ཉི་ཤུར་སོན་པའི་བར་
དུ་བུ་མོ་དང་ཕ་མ་གཉིས་ཀའི་བློ་ངོར་ཤོང་བའི་གཞོན་ནུ་ཞིག་རྙེད་མ་བྱུང་། དེའི་རྗེས་སུ།
ཡུལ་གྲུ་འདི་གར་འདུ་ར་ཆེ་ཆུང་གང་ཞིག་བསྡུས་ཀྱང་། ཕ་མ་གཉིས་ཀས་མོ་དེ་གར་
མངག་ངེས་ཡིན་ལ། ཕྱི་ལ་མངག་ཐེངས་རེར། ཕ་མས་ངག་ལས་ཅི་ཡང་མི་བརྗོད་ཀྱང་།
གཉིས་ཀས་ཅི་ཞིག་ལ་དམིགས་ཡོད་པ་གསལ་པོར་རྟོགས་ཐུབ། འོན་ཏེ། མོས་ལུགས་
དང་མཐུན་པའི་སྒོ་ནས་འབད་པ་ལན་མང་བྱས་རུང་། གཅིག་གི་ཡིད་སེམས་གཅིག་
གིས་འཕྲོག་པ། མོའི་རྗེས་སུ་འབྲངས་ཏེ་མག་པ་བྱེད་པར་འཐད་པའི་གཞོན་ནུ་ཞིག་ལ་
འཕྲད་མ་བྱུང་། །
ན་ནིང་གི་དབྱར་ཟླ་བརྒྱད་པའི་ཚེས་བཅོ་ལྔ་ཉིན། མཁའ་ལྡིང་ཡིད་བཞིན་ནོར་
བུས་མདོ་ཁམས་གཡེར་མོ་ཐང་ནས་དུས་འཁོར་དབང་ཆེན་གསུངས་བྱུང་། སྟ་གོན་གྱི་
སྐབས་སུ། ཚེ་རིང་གཡུ་མཚོས་བློ་རྩེ་གཅིག་ཏུ་བསྒྲིམས་ཏེ་བླ་མའི་གསུང་ལ་ཉན་བཞིན་
བསྡད། སྐབས་ཤིག་ལ། མི་ཞིག་ཁ་རོག་གེར་ཡོང་སྟེ་མོའི་གཡས་འགྲམ་དུ་བསྡད་སོང་
བ་དང༌། མི་དེ་སར་བསྡད་མ་ཐག ལུས་དྲི་ཐུན་མོང་མ་ཡིན་པ་ཞིག་རླུང་དང་འགྲོགས་
ཏེ་མོའི་སྣ་ལམ་དུ་ལྡང་།
230



༢
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། -
འདི་ནི་སྐྱེས་པ་ཞིག་གི་ལུས་དྲི་ཡིན་པ་འདྲ། དྲི་ཞིམ་གྱི་ཁྲོད་ལ་སྐྱུར་དྲི་ཞིག་འདྲེས་
འདུག་པ་དང་། དྲི་མ་དེ་གཉིས་གཞི་གཅིག་ཏུ་བསྡེབས་ཏེ་ཤུར་ཤུར་དུ་ལྡང་བ་ན། མི་ལ་
རིག་པ་དྭངས་ཤིང་ལུས་པོ་བདེ་ལ་བབས་པའི་ཚོར་བ་སྟེར། སྐབས་འདིར། ཚེ་རིང་གཡུ་
མཚོའི་ལུས་སེམས་གཉིས་ཀར་ལུས་དྲི་ཐུན་མོང་མ་ཡིན་པ་དེས་མངའ་དབང་བསྒྱུར་ཏེ།
བླ་མའི་གསུང་ནི་ཚིག་གཅིག་ཀྱང་མི་ཐོས་པར་གྱུར། ལུས་དྲི་འདི་ནི་ཅི་ཞིག་ཡིན་ནམ།
སྔ་མོ་ཞིག་ནས་ཆ་རྒྱུས་ཡོད་པ་འདྲ་ལ། སྔ་མོ་ཞིག་ནས་རེ་ལྟོས་ཀྱང་བྱས་པ་འདྲ། སྲིད་
དམ། ལུས་དྲི་འདི་འདྲ་ལྡན་པའི་སྐྱེས་པ་དེ་ནི་སྐྱེས་པ་ག་འདྲ་ཞིག་ཡིན་ནམ། མོས་རང་
དབང་མེད་པར་རང་གི་འགྲམ་ལ་ལྐོག་ལྟ་ལན་ཞིག་བྱས་པ་ན། གཞོན་ནུ་ཡིད་དུ་འོང་
བ་ཞིག་མཐོང་ལམ་ལ་མངོན་བྱུང་། འོ། རེད། ཁོ་རང་གི་སྐྲ་ལོ་ནི་ཤིན་ཏུ་རིང་། སྐྲ་ལོ་
འཇོག་ལུགས་ནི་བརྙན་འཕྲིན་ནང་གི་རྡུང་ལེན་པ་དེ་དག་དང་མཚུངས། ལུས་ལ་རྒྱ་
ཆས་སྐྱ་བོ་ཞིག་གྱོན་འདུག་པ་དང་། གོས་ཀྱི་གྱོན་ལུགས་དེ་ཡུལ་ཚོ་སློབ་ཆུང་གི་དགེ་
རྒན་ལ་ཤས་དང་གཉིས་སུ་མེད། ལུས་འགྲམ་ལ་ཁུག་མ་ཆེན་པོ་ཞིག་བཞག་འདུག་ལ།
དེ་ནི་དེང་སྐབས་ཀྱི་སློབ་གྲྭ་ཆེན་མོའི་སློབ་མ་རྣམས་ཕ་ཡུལ་ལ་ལོག་སྐབས་ཁུར་འདུག་
པའི་རྒྱབ་ཁུག་དེ་དང་གཉིས་སུ་མེད། ངས་ཁོ་རང་གང་ཞིག་ནས་མཐོང་མྱོང་ངམ། མིན།
གཏན་ནས་མཐོང་མ་མྱོང་། ཕལ་ཆེར་རྨི་ལམ་ནས་མཐོང་མྱོང་བ་འདྲ། ཀྱེ་མ། ཚེ་སྔོན་
ལས་ཀྱིས་བཀོད་སྒྲིག་བྱས་པའི་ཁྱོ་ག་ནི་ཁོ་རང་ཡིན་པ་འདྲ་ལ། དེ་ལྟར་ཡིན་ན་ལེགས་
པ་ལ་ཨང་།
གཞོན་ནུས་ལག་ཟུང་ཐལ་མོ་སྦྱར་ཏེ་བླ་མའི་གསུང་ལ་ཉན་བཞིན་གདའ།
ཚེ་རིང་གཡུ་མཚོས་ཀྱང་འབད་པ་དང་བཅས། ཨུ་ཚུགས་དང་བཅས་བློ་རྩེ་
བསྒྲིམས་ཏེ་བླ་མའི་གསུང་ལ་ཉན་པ་ན། རྣ་ལམ་ལ་ཆོས་སྐད་ཚིག་གཅིག་ཀྱང་འབྱོར་མ་
བྱུང་མོད། སྣ་ལམ་དུ་ལུས་དྲི་ཐུན་མོང་མ་ཡིན་པ་དེས་འཁྱུག་འགྲོས་ཡང་ཡང་བྱས་བྱུང་།
231



གཡུ་དྲུག་དཀར་དཔེ་ཚོགས།
ཡང་ཡང་འཁྱུག་འགྲོས་བྱས་བྱུང་།
ཉིན་གུང་གི་དུས་སུ། འདུ་རའི་ཉེ་འཁོར་དུ་བཟའ་བཏུང་གཡོ་སྦྱོར་བྱེད་པའི་ཐབ་
དུད་སྔོ་ལྷོག་ལྷོག་ཏུ་འཕྱུར་བཞིན་ཡོད་པ་དང་། འདུ་རའི་གཡས་འགྲམ་གྱི་རྫ་ཆུ་དྭངས་
མོའི་འགྲམ་ལ་མི་ཚོགས་རུབ་པ་ན། རྒྱང་རིང་ནས་བལྟས་ན་གྲོག་ཚང་ནར་མོ་ཞིག་གི་
འགྲམ་ན་གྲོག་མའི་ཚོགས་པ་སྐྱེལ་འདྲེན་གྱི་ལས་ལ་རོལ་བཞིན་འདུག་པ་དང་གཉིས་
སུ་མེད། ཚེ་རིང་གཡུ་མཚོ་རྫ་ཆུའི་འགྲམ་དུ་བསྡད་དེ། རྫ་ཆུ་འཐུང་བཞིན་ཟས་ལ་རོལ་
སྐབས། གཞོན་ནུ་དེའང་རྫ་ཆུའི་འགྲམ་ལ་སླེབས་བྱུང་ལ། ཁོ་གཉིས་བར་ན་གོམ་པ་
འགའ་ལས་མེད། །
“འོ། ཁྱོད་ཀྱང་འདི་གར་སླེབས་འདུག་གམ།” གཞོན་ནུས་ཧ་ལས་པའི་ཉམས་ཀྱིས་
དེ་ལྟར་བརྗོད་རྗེས། འཛུམ་དམུལ་དམུལ་གྱིས་ཚེ་རིང་གཡུ་མཚོར་བལྟས་ནས་བསྡད་
པ་ན། སོ་ཕྲེང་དཀར་པོ་དེ་མཆུ་སྒྲོས་བར་ན་མཛེས་སྡུག་གིས་བསྒྲིགས་འདུག་པ་མཐོང་
ཡོང་། །
ཚེ་རིང་གཡུ་མཚོས་གཞོན་ནུ་དེ་གློ་བུར་དུ་མཐོང་བ་ན། སེམས་ལ་དགའ་སྣང་གློ་
བུར་བ་ཞིག་འཕོས་བྱུང་བ་མ་ཟད། འདུག་མི་བཟོད་པའི་བྲེལ་འཚུབ་ཅིག་ཀྱང་གློ་བུར་
དུ་སྐྱེས་སོང་།
ཁྱོད་ཀྱང་འདི་གར་སླེབས་འདུག་གམ།”
“འོ། ཁྱོད་ཀྱང་འདི་གར་སླེབས་འདུག་གམ།”ཚེ་རིང་གཡུ་མཚོ་ཤིན་ཏུ་དོགས་མི་
བདེ་པར་གྱུར་པས། སྐད་ཆ་ཅི་ཞིག་བརྗོད་སོང་བ་རང་གིས་ཀྱང་མི་ཤེས།
གཞོན་ནུ་དེ་ཚེ་རིང་གཡུ་མཚོའི་གམ་ལ་སླེབས་བྱུང་། སྐབས་དེར་མོས་ད་དུང་
གཞོན་ནུའི་མིང་ལ་བཀྲ་ཤིས་འབོད་པ་ཤེས་མེད།
"ཁྱོད་རང་སྒོ་མེ་བ་ཡིན་ནམ།” བཀྲ་ཤིས་མོའི་འགྲམ་ནས་ས་ལ་བསྡད་རྗེས། ཅི་མི་
232



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ༣ ..
སྙམ་པའི་ངང་ནས་དེ་སྐད་དྲིས་བྱུང་།
“ཁྱོད་ཀྱིས་ཅི་ལྟར་ཤེས་པ་ཡིན། ཚེ་རིང་གཡུ་མཚོས་རྟབ་རྟབ་པོར་དེ་ལྟར་དྲིས།
ཁྱོད་ཀྱི་གྱོན་ཆས་གྱོན་ལུགས་དང་སྐད་ཆ་བཤད་ལུགས་ལ་བརྟགས་ཏེ་ཤེས་པ་
ཡིན།"
སྐབས་འདིར། ཚེ་རིང་གཡུ་མཚོར་འཆར་སྒོ་ཅི་ཡང་མེད་པས། རང་གི་ལུས་ལ་
ལྟ་ཙམ་བྱས་རྗེས། ཅི་བྱེད་འདི་བྱེད་མེད་པར་བཀྲ་ཤིས་ཀྱི་གདོང་ལ་ཅེར་ནས་འདུག་
དགོས་བྱུང་མོད། བཀྲ་ཤིས་ཀྱིས་བྱང་ཆ་ཡོད་པའི་སྒོ་ནས་རྒྱབ་ཁུག་ཆེན་པོ་དེ་ལས་
ཆུ་ཤོག་ལེབ་མོ་ཞིག་བླངས་ཏེ་ས་ལ་བཏིངས་རྗེས། སླར་ཡང་བྱང་ཆ་ཡོད་པའི་སྒོ་ནས་
སྐོམ་ཆུ་དང་ཞོར་ཟས་སྣ་ཚོགས་བླངས་ཏེ་ཆུ་ཤོག་ངོས་ལ་བསྒྲིགས་སོང་། ཚེ་རིང་གཡུ་
མཚོས་རང་ཉིད་འདི་ལྟར་བསྡད་ན་མི་ལེགས་སྙམ་སྟེ། མྱུར་མོར་ཡར་ལངས་ནས་འགྲོ་
གྲབས་བྱས་མོད། ཏག་ཏག་སྐབས་དེར། བཀྲ་ཤིས་ཀྱི་ལུས་དྲི་ཐུན་མོང་མ་ཡིན་པ་དེ་རླུང་
དང་འགྲོགས་ཏེ་མོའི་སྣ་སྒོར་འཁྱུག་པ་ན། ཅི་ཞིག་གིས་ཤུགས་ཀྱིས་མནན་པ་ལྟར་སྔར་
གནས་སུ་ཀྲོང་ངེར་སྡོད་དགོས་བྱུང༌།
ནམ་གུང་ཡོལ་འདུག་མོད། ཚེ་རིང་གཡུ་མཚོ་ད་དུང་ལམ་སྟན་ངོས་སུ་ཀྲོང་ངེར་
བསྡད་དེ་ཕྲེང་བ་སྟོང་འདྲེན་བྱེད་བཞིན་འདུག་པ་དང་། ཉི་གློག་གི་གློག་སྒྲོན་དེ་གསལ་
ལམ་ལམ་བྱེད།
དོ་དགོང་དྲེད་མོང་ཡོང་སྲིད་དམ། དུས་ལ་བརྟགས་ན་ཡོང་མི་སྲིད་པ་འདྲ། ཤུ།
དེ་འདྲ་ཡིན་པར་སྨོན།
སྐབས་འདིར། བཀྲ་ཤིས་རང་ཉིད་ཀྱི་གམ་ན་ཡོད་ན་ལེགས་པ་ལ་ཨང་། ཁོ་རང་
ཡོད་ན་རང་ཉིད་དྲེད་མོང་ལ་སྐྲག་མི་དགོས། །
ན་ནིང་དབྱར་ཁ་ནས་བཟུང་། ཡུལ་གྲུ་འདིའི་དྲེད་མོང་རྣམས་ནི་རྒྱ་ཡན་ལ་སོང་
233



གཡུ་དྲུག་དཀར་དཔེ་ཚོགས།
འདུག གཅན་གཟན་གཏུམ་པོ་དེ་དག་རྒྱ་ཡན་དུ་སོང་བ་ན། མཚན་མོའི་དུས་སུ་
འཛེམ་དོགས་ཅི་ཡང་མེད་པར་འབྲོག་པའི་ལྷས་རར་མཆོང་ཡོང་སྟེ། ར་ལུག་རེ་བཟུང་
སྟེ་ལྷས་མཐར་དྲུད་ནས་ཤ་རྗེན་ཧམ་ཟ་བྱས་རྗེས། རི་སུལ་གང་ཞིག་ལ་ངལ་གསོ་བྱེད་
པར་འགྲོ་ངེས་ཡིན་ལ། ཕྱི་ཉིན་རྫི་བོ་རྣམས་ཀྱིས་ག་ས་གང་དུ་བཙལ་རུང་ལུག་གི་མགོ་
སུག་ཙམ་དང་པགས་པ་ལེབ་མོ་འགའ་ལས་ཅི་ཡང་རྙེད་མི་ཐུབ། འོན་ཏེ། ད་ལོར་དྲེད་
མོང་གིས་ལུག་གསོད་ལུགས་ལའང་འགྱུར་ལྡོག་ཅུང་ཟད་བྱུང་འདུག་སྟེ། མཚན་མོར་
གཅན་གཟན་གཏུམ་པོ་དེ་ལུག་ལྷས་སུ་མཆོང་ན། སྐབས་རེར་ཕྱི་ཉིན་མགོ་སུག་དང་
པགས་པ་ལེབ་མོ་འགའ་ཞིག་རྙེད་མོད། མཚམས་རེར་ར་ལུག་ལས་ངན་དེ་དག་གི་མགོ་
སུག་ནི་ཕར་ཞོག ཐ་ན་བལ་འཇིལ་ལི་ཙམ་ཡང་མཐོང་མི་ཐུབ། སྣང་ཚུལ་འདི་འདྲ་
བྱུང་རྗེས། མི་ལ་ལས་དྲེད་མོང་ལ་དྲེད་ཕྲུག་ཡོད་པས། ལུག་རོའམ་ར་རོ་ཆ་ཚང་དྲེད་
ཚང་ལ་ཁུར་སོང་བར་བརྗོད། ཁ་ཤས་ཀྱིས་རྐུན་མ་དྲེད་མོང་ལ་བརྫུས་ཏེ་ལུག་རྐུས་པ་
རེད་ཟེར། གང་ལྟར། དབྱར་གྱི་དུས་སུ་འབྲོག་པ་རྣམས་དྲེད་མོང་ལ་སྐྲག་སྟེ། མཚན་
མོར་གཉིད་ཀྱི་བདེ་བ་བདེ་བར་མྱོང་མཁན་ཧ་ཅང་དཀོན་ལ། ཚེ་རིང་གཡུ་མཚོའང་
ཚུལ་དེ་ལས་མ་འདས།
དྲེད་མོང་གི་གདུག་རྩུབ་ཡིད་ལ་ཡང་ཡང་འཕོས་པ་ན། ཚེ་རིང་གཡུ་མཚོའི་སེམས་
པ་འཇིགས་ཡེར་ཡེར་བྱེད། །
ཀྱེ་མ། སྐབས་འདིར། བཀྲ་ཤིས་རང་ཉིད་ཀྱི་གམ་ན་ཡོད་ན། རང་ཉིད་དྲེད་མོང་
ལ་འདི་འདྲ་འཇིགས་མི་དགོས། བཀྲ་ཤིས། ཁྱོད་རང་ཡུལ་གང་ཞིག་ན་ཡོད་དམ།
བཀྲ་ཤིས་དུད་ཁྱིམ་འདི་ལ་སླེབས་པ་ནས་བཟུང་། ཚེ་རིང་གཡུ་མཚོས་རང་གིས་
ཁྱོ་ག་ཚུལ་དང་མཐུན་པ་ཞིག་རྙེད་སོང་སྙམ་སྟེ། རྣམ་ཀུན་དགའ་ནས་འཛུམ་དམུལ་
དམུལ་བྱེད། འོན་ཏེ་བཀྲ་ཤིས་ནི་རང་གི་ཁྱིམ་ནས་ཡུན་རིང་མི་འདུག་པ་མ་ཟད། ནོར་
234



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས། ཨ་
ལུག་འཚོ་སྐྱོང་ལ་གཏན་ནས་མི་དགའ་མོད། ནམ་རྒྱུན་ཚོང་ལ་འགྲོ་དགོས་ཟེར་ནས་ཕྱི་
ལ་སོང་སྟེ་ཁྱིམ་ལ་ལོག་སྐབས། ཁྱིམ་ལ་མཐོང་མ་མྱོང་བའི་མཁོ་དངོས་སྣ་ཚོགས་ཉོས་
འདུག་པ་ལས་གཞན། ཕ་མ་གཉིས་ལ་གྱོན་གོས་དང་མོར་གྱོན་གོས་ཉོས་འདུག་པས།
ཚེ་རིང་གཡུ་མཚོས་འཚོ་བ་རྒྱུན་ལྡན་ཞིག་ལ་ཡང་ནས་ཡང་དུ་རེ་ལྟོས་བྱེད་བཞིན་ཡོད་
རུང་། ཁོ་ལ་འཁང་སེམས་གཏན་ནས་སྐྱེས་མ་མྱོང་། འཇིག་རྟེན་སྣང་བའི་དབང་དུ་
སྐྱེས་མ་ཐམས་ཅད་འདི་འདྲ་ཞིག་ཡིན་ནམ། །
ཚེ་རིང་གཡུ་མཚོའི་མིག་ལྕིབས་ཅི་ཞིག་གིས་ཤུགས་ཀྱིས་འཐེན་པ་དང་། བློ་རིག་
དང་འཆར་སྒོ་དལ་གྱིས་རབ་རིབ་ཏུ་འགྱུར་བཞིན་པའི་སྐབས་སུ། སྒོ་ཁྱིས་གློ་བུར་དུ་
ཟུག་བྱུང་བ་དང༌། ར་ལུག་གློ་བུར་དུ་འདྲོགས་བྱུང་བ་དང་བསྟུན་ནས། ཚེ་རིང་གཡུ་
མཚོར་འཇིགས་སྣང་གློ་བུར་བ་ཞིག་བྱུང་སྟེ། ལུས་པོ་སྦྲིད་ཀྱི་ལེར་སོང་བ་དང་། སྙིང་ནི་
ག་ས་གང་དུ་འབྲོ་འདོད་ཡོད་པ་ཇི་བཞིན་མཆོང་ལྡིང་བྱས་སོང་། མོས་ཅི་བྱེད་འདི་བྱེད་
མེད་པར་ལག་གི་ཕྲེང་བ་ཤུགས་ཀྱིས་ལན་ཞིག་འཐེན་པ་ན། ཕྲེང་ཐག་ནི་ཐག་སྒྲའི་ཁྲོད་
ནས་ཆད་སོང་བ་དང་། ཕྲེང་རྡོག་རྣམས་ནི་ཤག་སྒྲ་དང་བཅས་ས་ལ་ཐོར་སོང་། འོ་འོ།
འགྲིག་མ་བྱུང་། ཕྲེང་བ་འདི་ནི་བཀྲ་ཤིས་ཀྱིས་ཆེད་དུ་ཉོས་པ་ཡིན་ལ། མཁའ་ལྡིང་ཡིད་
བཞིན་ནོར་བུས་རབ་གནས་ཀྱང་མཛད་ཡོད་པར་བརྗོད།
འཇིགས་སྣང་གི་ཁྲོད་དུ། ཚེ་རིང་གཡུ་མཚོའི་མཐོང་སྣང་ལ་དྲེད་མོང་གི་གཟུགས་
རིས་འཕོས་བྱུང་ལ། གཅན་གཟན་གཏུམ་པོ་དེས་མཆེ་བ་གཙིགས། སྡེར་མོ་དགྲད།
གང་ས་ཀུན་ལ་ཁྲག་དམར་གཏོར་བཞིན་ར་ལུག་དམར་གསོད་བྱེད་བཞིན་མཆིས།
འཇིགས་པ་ལ་ཨང་། བདག་ནི་གཅན་གཟན་གཏུམ་པོའི་དོ་ཟླ་མིན་པས། སྦྲ་གུར་དུ་
སྒོང་ནས་མི་འདུག་ཐབས་མེད་རེད། །
སྒོ་ཁྱིས་སྲོག་བསྡོས་ནས་ཟུག་བཞིན་ཡོད་ལ། ར་ལུག་རྣམས་ནི་འདྲོགས་མཚམས་
235



| གཡུ་དྲུག་དཀར་དཔེ་ཚོགས།
བཞག་པ་དང་བསྟུན་ནས་ལུག་ལྷིང་འཇགས་སེར་སོང་། ཨ་ཨ། དྲེད་མོང་གིས་ར་ལུག་
གསོད་མཚམས་བཞག་པ་ཡིན་ནམ། དེ་ལྟར་ཡིན་པར་སྨོན། དངོས་འབྲེལ་དེ་ལྟར་ཡིན་
པར་སྨོན།
སྐབས་ཤིག་ལ། སྒོ་ཁྱིས་སླར་ཡང་ཟུག་བྱུང༌། སྲོག་བསྡོས་ནས་ཟུག་ལུགས་ལ་
གཞིགས་ན་དེ་ཉིད་ཀྱིས་སྡང་དགྲ་ཁྱུར་མིད་བྱེད་འདོད་ཡོད་པ་རྟོགས་མོད། ལྕགས་ཐག་
སྦོམ་པོ་དེ་གཏན་ནས་གཅོད་ཐབས་མེད་པས། ལྕགས་ཐག་བསུག་འཐེན་བྱེད་བཞིན།
ལུས་ཀྱིས་མཆོང་ལྡིང་བྱེད་བཞིན། ཟུག་སྒྲ་ནི་འཁོན་སེམས་དང་ཞེ་སྡང་གིས་སྒྲོག་སྟེ་
སྨོས་པ་ཇི་བཞིན་དགྲ་བོ་སྐྱོད་པའི་ལས་ལ་འབད་དགོས་བྱུང་། ཚེ་རིང་གཡུ་མཚོས་ཡིད་
སེམས་འཇིགས་ཡེར་རེར་ཁྱི་སྐད་ལ་ཉན་ནས་སྡོད་སྐབས། ར་ལུག་རྣམས་སླར་ཡང་
འདྲོགས་བྱུང་། ཀྱེ་མ་ཀྱི་ཧུད། དྲེད་མོང་དེ་སླར་ལོག་བྱུང་ངམ། ཡང་ན་དྲེད་ཁྱུ་ཞིག་
སླེབས་པ་ཡིན་ནམ། ད་ནི་ཅི་བྱ། མོའི་ལུས་པོ་ལྕོག་ལྕོག་ཏུ་འདར་བ་དང་། མིག་ཀོང་ལ་
འཁྱིལ་འདུག་པའི་མཆི་མ་ནི་རྡོག་པོ་རེ་རེ་བྱས་ཏེ་མཁུར་ངོས་ལ་གྲིལ་སོང་།
ར་ལུག་རྣམས་ལན་གྲངས་བཞི་ལ་འདྲོགས་རྗེས། སྒོ་ཁྱིས་སྔར་བཞིན་ཕྱོགས་གང་
ཞིག་ལ་དམིགས་པ་གཏད་དེ་ཟུག་བཞིན་ཡོད་མོད། ལུག་ལྷས་ནི་ལྷང་ཅག་གེར་སོང་། །
ཞོགས་པའི་ཉི་གཞོན་ཤར་རིའི་རྩེ་ལ་འཕགས་པ་ན། ཚེ་རིང་གཡུ་མཚོ་ལ་སླར་
ཡང་ཐར་བ་ལན་ཞིག་ཐོབ་པའི་ཚོར་སྣང་བྱུང་། མོས་མགོ་བོ་སྦྲ་གུར་ཕྱི་ལ་བུད་དེ་ཉེན་
ཁར་འཛེམ་བཞིན་མཐོང་ལམ་ལ་ཞིབ་ལྟ་ལན་ཞིག་བྱས་པ་ན། གཅན་གཟན་གཏུམ་
པོ་དེའི་གྲིབ་མ་ཙམ་ཡང་མི་མཐོང་། མོས་ཕྱོགས་བཞིར་ཉེན་ལྟ་བྱེད་བཞིན་ལུག་ལྷས་
ཀྱི་འགྲམ་ལ་སོང་བ་ན། ར་ལུག་རྣམས་ལ་དྲེད་མོས་འཇིགས་པ་ག་འདྲ་བསྐྱེད་པ་མི་
རྟོགས་མོད། ལྷས་མཐའ་ནས་རྭ་ཅོ་ཐག་པས་སྦྲེལ་འདུག་པའི་ལུག་གསུམ་ཡར་ལངས་ཏེ་
འཇིགས་སྐྲག་གིས་བྲོས་པ་ན། ཉེ་འཁོར་གྱི་ར་ལུག་རྣམས་ཐག་སྣེ་ལ་འདྲོགས་ཏེ་མཆོང་
236



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ང
སྒྲི
ལྡིང་བྱས་སོང་། འདི་ནི་ཅི་ཞིག་ཡིན་ནམ། རྐུན་མ་སླེབས་པ་ཡིན་ནམ། དེ་འདྲ་སྲིད་
དམ། རྐུན་མ་ཡིན་ན་བཟུང་སྟེ་ཐག་སྦྲེལ་བྱས་པའི་ལུག་རྣམས་སྐྱུར་དོན་ཅི། འདི་ནི་ཀུ་
རེའི་རོལ་རྩེད་ཅིག་དང་འདྲ་བ་མ་ཡིན་ནམ། །
སྒོ་ཁྱིས་ཤར་ཕྱོགས་ལ་དམིགས་པ་གཏད་དེ་ཟུག་བཞིན་གདའ། །
རང་སེམས་ཀྱི་དོགས་གཞི་སེལ་ཆེད། ཚེ་རིང་གཡུ་མཚོས་སྤོབས་པ་བསྐྱེད་དེ་སྒོ་
ཁྱིས་བསྟན་པའི་ཕྱོགས་ལ་ག་ལེར་སོང་བ་ན། གྲོག་ཤུར་ཞིག་གི་འགྲམ་དུ་ར་ལྤགས་ལེབ་
མོ་འགའ་ཞིག་མཐོང་བྱུང་། །
ར་ལྤགས་ལེབ་མོ་རྣམས་ནི་པགས་པ་མཉེད་མ་འབའ་ཞིག་ཡིན་ལ། ལ་ལའི་ངོས་
ལ་ཟུངས་ཁྲག་གསར་བའི་ཐིགས་པ་མང་པོ་ཀར་ཀོར་དུ་བགོས་འདུག འདི་ནི་ཅི་ཞིག་
ཡིན་ནམ། གཅན་གཟན་གྱི་ཁ་ནས་ལྷག་པའི་ཐེད་ལ་པགས་པ་གཉེད་མ་ཞིག་ཡོད་སྲིད་
དམ། གཏན་ནས་ཡོད་མི་སྲིད། ཚེ་རིང་གཡུ་མཚོའི་སེམས་སུ་དོགས་གཞི་སྣ་ཚོགས་
ཕྲེང་བར་བསྒྲིགས་ཏེ་འཁྱུག་འཁྱུག་བྱས།
མོ་ཤིན་ཏུ་འཇིགས་མོད། སྤོབས་པ་བསྐྱེད་དེ་མུ་མཐུད་དུ་མདུན་ལ་སོང་། མུ་མཐུད་
དུ་མདུན་ནས་མདུན་ལ་སོང༌། འོན་ཏེ་མོས་གྲོག་ཤུར་མཐིལ་གྱི་རྣམ་པ་འཇིགས་སུ་
རུང་བ་དེ་མཐོང་མ་ཐག གློ་བུར་དུ་ཨག་རྒྱངས་བྱེད་བཞིན་སྦྲ་གུར་ཕྱོགས་ལ་འབྲོ་མགོ་
བརྩམས་ཤིང་། སྐབས་དེར་མོས་རང་ཉིད་འབྲོ་བཞིན་ཡོད་པ་མི་རྟོགས་ཤིང་། ཕྱོགས་
གང་ཞིག་ལ་འབྲོ་དགོས་པའང་མི་ཤེས།
སེམས་པ་བདེ་ལ་ཅུང་ཟད་བབས་རྗེས། ཚེ་རིང་གཡུ་མཚོས་རང་གི་མཐོང་ལམ་དུ་
མངོན་པའི་རྣམ་པར་བསམ་གཞིག་བྱས། འདི་ནི་ཅི་ཞིག་ཡིན་ནམ། གྲོག་ཤུར་དེ་ན་བེམ་
པོ་དེ་འདྲ་ཡོད་དོན་ཅི། བེམ་པོ་ལ་ལུས་སྨད་ལས་ལུས་སྟོད་མེད་པ་འདྲ་བ་དང་། མཐའ་
འཁོར་ན་ར་ལྤགས་ལེབ་མོ་ཐར་ཐོར་དུ་བཀྲམ་འདུག དེ་ནི་ཅི་ཞིག་ཡིན་ནམ། སྐབས་
237



གཡུ་དྲུག་དཀར་དཔེ་ཚོགས།
ཤིག་ལ། མོའི་སེམས་ལ《ལུག་ལྤགས་གྱོན་པའི་སྤྱང་ཀི》ཞེས་པའི་གཏམ་རྒྱུད་དེ་ཡིད་ལ་
འཕོས་བྱུང་བ་དང་། གཏམ་རྒྱུད་ཡིད་ལ་འཕོས་མ་ཐག ཡིན་ནམ་སྙམ་པའི་ངོས་ཟིན་
གསར་བ་ཞིག་ཡིད་ལ་ལྗིད་ཏིག་གེར་འཁོར་སོང་། ལུག་ལྷས་ན་རྭ་ཅོ་ཐག་པས་སྦྲེལ་བའི་
ལུག་འགའ་འདུག་པ་དང༌། གྲོག་ཤུར་འགྲམ་ན་ར་ལྤགས་མཉེད་མ་ལེབ་མོ་འགའ་འདུག
གྲོག་མཐིལ་ན་བེམ་པོ་དུམ་བུ་ཞིག་འདུག རྐུན་མ་ཞིག་དྲེད་མོང་ལ་བརྫུས་ནས་ལུག་
རྐུས་ཏེ་ཕྱིར་ལོག་སྐབས། ལམ་རྐེད་ནས་རྐུན་མ་དྲེད་མོང་དང་འཕྲད་དེ། དྲེད་མོང་གིས་
རྐུན་མ་བསད་པ་མིན་ནམ། འོ་རེད་ཡ། ར་ལྤགས་མཉེད་མ་དེ་ནི་དྲེད་ལྤགས་ཀྱི་དོད་ལ་
བཀོད་དེ་རྐུན་མས་གོས་སུ་གྱོན་པ་ཡིན་པར་ངེས། རྐུན་མ་དེར་གཡོ་སྒྱུ་ཆེ་བ་ལ་ཨང་།
རྐུན་མ་ཡིད་ལ་འཁོར་བ་ན། ཚེ་རིང་གཡུ་མཚོར་ཁོང་ཁྲོ་གློ་བུར་བ་ཞིག་ལྡང་སོང་།
ན་ནིང་ནས་བཟུང་། རང་ཁྱིམ་གྱི་ར་ལུག་མང་པོ་འཕྲོ་རིམ་འཕྲོར་ཅི་ཡིན་འདི་ཡིན་མེད་
པར་བོར་སོང་ལ། དེ་དག་རྐུན་མས་རྐུས་སོང་བ་མ་ཡིན་ནམ། དེ་ལྟར་ཡིན་པར་ངེས།
ཚེ་རིང་གཡུ་མཚོ་སླར་ཡང་གྲོག་མོའི་འགྲམ་ལ་སླེབས་བྱུང༌། མོས་འཇིགས་ཞེད་
དང་བཅས་གྲོག་མཐིལ་གྱི་རྣམ་པ་ཡ་ང་བ་དེར་ལྟ་བཞིན་པའི་སྐབས་སུ། བེམ་པོའི་མར་
གཤམ་ནས་རྒྱབ་ཁུག་རྒྱུས་ཡོད་ཅིག་མཐོང་བྱུང་ལ། རྒྱབ་ཁུག་དེ་ཉིད་མཐོང་མ་ཐག
དྲན་པ་སྐད་ཅིག་ཉིད་ལ་མག་མོག་ཏུ་གྱུར། མིག་ཟུང་སྐད་ཅིག་ཉིད་ལ་རབ་རིབ་ཏུ་གྱུར།
ལུས་པོ་སྐད་ཅིག་ཉིད་ལ་རེངས་པོར་གྱུར། ཁུག་མ་འདི་ནི་བཀྲ་ཤིས་ཀྱི་རྒྱབ་ཁུག་དེ་མ་
ཡིན་ནམ། ངེད་གཉིས་ཐོག་མར་འཕྲད་སྐབས། ཁོ་རང་གིས་རྒྱབ་ཁུག་འདི་ཉིད་ཁུར་
འདུག ང་རང་གཏན་ནས་ནོར་མི་སྲིད། ནོར་མི་སྲིད།
ཚེ་རིང་གཡུ་མཚེས་ཨག་རྒྱངས་ཤིག་བྱེད་བསམ་མོད། མགྲིན་པར་ས་རྡོ་ཁེགས་པ་
དང་མཚུངས།
ཚེ་རིང་གཡུ་མཚོ་རྒྱབ་ཁུག་ཕྱོགས་ལ་རྒྱུགས་གྲབས་བྱས་མོད། ལུས་པོ་ནི་ས་ལ་
238



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
བརྟན་པོར་བཙུགས་འདུག་པ་དང་གཉིས་སུ་མེད་པས། མདུན་ལ་སྲིང་འདུག་པའི་ལག་
པ་ལྕག་ལྕག་ཏུ་འདར་བ་ཙམ་ལས་གོམ་པ་མདུན་ལ་སྤོ་མི་ནུས། མོས་ཇི་ལྟར་འབད་ཀྱང་
གོམ་པ་མདུན་ལ་གཏན་ནས་སྤོ་མ་ནུས་མོད། མིག་ཟུང་ལས་མཆི་མ་ནི་ཕྲེང་ཐག་ཆད་
པའི་ཕྲེང་རྡོག་ལྟར་བརྡོལ་ཏེ་མཁུར་ཚོས་བརྒྱུད་ནས་ཐུར་ལ་འགྲེལ་བཞིན་འདུག
ཚེ་རིང་གཡུ་མཚོ་ལྗིད་ཏིག་གེར་སར་བསྡད་བྱུང་ལ། ཕལ་ཆེར་ལུས་སྟོབས་ཀྱིས་
ལུས་པོ་མ་ལྕོགས་པ་འདྲ།
སྒོ་ཁྱིས་སྔར་བཞིན་དགྲ་ཕྱོགས་ལ་ཟུག་བཞིན་གདའ། །
སྐབས་ཤིག་ལ། ཕོ་རོག་འགས་ནམ་མཁའ་ནས་ཨག་འགྱུར་བྱས་པ་དང༌། བྱ་རྒོད་
མང་པོ་བར་སྣང་ལ་རུབ་སྟེ་ལྡིང་སྐོར་བརྒྱབ་བྱུང་།
འོ། འདབ་ཆགས་དེ་དག་གིས་དམར་དྲི་ཚོར་སོང་བ་འདྲ།
2014ལོའི་ཟླ2པའི་ཚེས5ཉིན་བྲིས།
(2014ལོའི《སྦྲང་ཆར》དེབ་གསུམ་པར་བཀོད)
239



གཡུ་དྲུག་དཀར་དང་ེ་ཚོགས།
ཚངས་དབྱངས་རྒྱ་མཚོ།
《ཚངས་དབྱངས་རྒྱ་མཚོ》ཞེས་པའི་སྒྲུང་གཏམ་འདི་ནི་ཨུ་རུ་སུའི་རྩོམ་པ་པོ་གྲགས་ཅན་པཱ་
ཝུའུ་སི་ཐོ་ཧྥུའུ་སི་རི་ལགས་ཀྱི《གསོལ་ཐབ་པ་བགྲེས་པོ》ཞེས་པའི་སྒྲུང་གཏམ་སྐད་གྲགས་ཅན་དེ་
ལ་ལད་མོ་བྱས་ནས་བྲིས་པ་ཡིན།
- རྩོམ་པ་པོའི་གསལ་བཤད་ཀྱི་གཏམ།
མུན་རུབ་འདུག མུན་པའི་ཁྲོད་ན་ཁ་བ་ལྷབ་ལྷུབ་ཏུ་འབབ་བཞིན་གདའ།
ཇོ་ཁང་གི་ལྷོ་འགྲམ་ན། རྡོ་ཁང་གྲུ་བཞི་ཞིག་མུན་པའི་ཁྲོད་ན་ནག་རོག་གེར་འགྱིང་
འདུག་པ་དང༌། ཉིས་ཐོག་གི་ཁང་མིག་ཅིག་ན་མར་མེ་དང་སྒྲོན་མེ་གཉིས་ཀ་བསྒྲོན་
འདུག་པས། འོད་སྣང་མག་མོག་ཅིག་དྲ་མིག་བརྒྱུད་ནས་ཕྱི་ལ་འཕྲོས་པ་ན། དྲ་མིག་ཕྱི་
རོལ་ཏུ་ཁ་བའི་འདབ་མ་ལྕག་ལྕག་ཏུ་འདར་བཞིན་ས་ལ་ལྷུང་བཞིན་ཡོད་པ་མཐོང་ཡོང་།
24O



བཀྲ་བྷ་ཡེ་སྒྲུང་ཐུང་ཕྱོགས་བསྒྲིགས།
རྡོ་ཁང་གྲུ་བཞི་དེ་ནི་ཆང་ཁང་སྐད་གྲགས་ཅན་ཞིག་ཡིན་པས། ནམ་རྒྱུན་ཡིན་
ན་སྐབས་འདིར་ཆང་ཁང་ལ་མགྲོན་པོ་སྐོར་ཞིག་སླེབས་ཡོད་མོད། འོན་ཏེ་བགྲེས་སོང་
བསོད་ནམས་དབང་རྒྱལ་ལགས་ནད་ཀྱི་དབང་ལ་ཤོར་བ་ནས་བཟུང༌། ཆང་ཁང་གིས་
མགྲོན་རྒྱ་བསྡམས་ཏེ། མགྲོན་པོ་དམིགས་སུ་བསལ་བ་ཞིག་ལ་གསང་སྟབས་ཀྱིས་སྣེ་
ལེན་བྱེད་པ་ལས། མགྲོན་པོ་གཞན་པ་རྣམས་ནི་ག་དུས་སླེབས་ན་དེ་དུས་འགོག་བཞིན་
ཡོད་ལ། ཚུལ་དེ་བགྲེས་སོང་བསོད་ནམས་དབང་རྒྱལ་ལགས་ཀྱིས་གཏན་ནས་མི་ཤེས། །
བགྲེས་སོང་བསོད་ནམས་དབང་རྒྱལ་ལགས་ནི་མལ་ཁྲིའི་སྟེང་ན་དལ་ཅག་གེར་
མནལ་འདུག ལོ་འགའི་སྔོན་ལ་མིག་དབང་ཡོངས་སུ་ཉམས་པ་ནས་བཟུང་། ཁོ་རང་
ཉིས་ཐོག་གི་ཁང་མིག་རབ་གསལ་ཅན་འདི་ལ་འཛུལ་ཏེ། བློ་གཅིག་སེམས་གཅིག་གིས་
ཡིག་དྲུག་ཟློ་བཞིན་དམ་པའི་ལྷ་ཆོས་གཉེར་མགོ་བརྩམས་པ་ན། བུ་མོ་ཡེ་ཤེས་མཁའ་
འགྲོ་ནི་ཆང་ཁང་གི་བདག་མོར་གྱུར་སོང་།
བགྲེས་སོང་བསོད་ནམས་དབང་རྒྱལ་ལགས་ཀྱི་མགོ་བོ་ནུབ་ལ་གཏད་འདུག་པ་དང་།
ནུབ་ཀྱི་རྩིག་པའི་ངོས་སུ་སྤྱན་རས་གཟིགས་ཀྱི་ཐང་ག་ཞིག་བཞུགས་སུ་གསོལ་འདུག་
ལ། དུས་ཡུན་རིང་པོར་རྟེན་ལ་བཀུར་པས། ཐང་གའི་ཐིག་རིས་རིམ་གྱིས་ཉམས་ཏེ་སྐུའི་
ཆ་བྱད་ནི་མག་མོག་ཙམ་ལས་མི་མཐོང་། ཐང་གའི་མཐའ་ཤིང་འོག་གི་ཆ་སྟེགས་སྟེང་
ལ་ལྕགས་ནག་གི་གླིང་བུ་ཞིག་འཕྲེད་དུ་བསྩལ་འདུག་པ་དང་། དེའི་མདུན་ལ་མར་མེ་
མཚན་ཐུབ་ཅིག་ཕུལ་འདུག
དུད་ཁྱིམ་འདི་ལ་ལྷ་སྐུ་དང་རིན་ཐང་ཅན་གྱི་མཁོ་དངོས་འབའ་ཞིག་ཡོད་རུང་།
ཁྱིམ་མི་རྣམས་ལ་གཙིགས་མཐོང་ཆེས་ཆེ་བ་ནི་སྤྱན་རས་གཟིགས་ཀྱི་ཐང་ག་དང་
ལྕགས་ནག་གི་གླིང་བུ་འདི་གཉིས་ཡིན་ཏེ། ངག་སྒྲོས་ལྟར་ན། བགྲེས་སོང་བསོད་ནམས་
དབང་རྒྱལ་གྱི་མེས་པོ་ཞིག་རྒྱལ་དབང་བསོད་ནམས་རྒྱ་མཚོའི་གསོལ་ཐབ་པ་མཛད་དེ་
241



གཡུ་དྲུག་དཀར་དཔེ་ཚོགས།
སོག་ཡུལ་དུ་ཕེབས་སྐབས། སོག་ཡུལ་གྱི་རྒྱལ་པོའི་བཙུན་མོས་རི་དྭགས་གླ་བའི་པགས་
པའི་ངོས་ལ་སྤྱན་རས་གཟིགས་ཀྱི་སྐུ་བཞེངས་ཏེ་རྒྱལ་བ་བསོད་ནམས་རྒྱ་མཚོ་ལ་ཕུལ་
བ་དང༌། རྒྱལ་དབང་རིན་པོ་ཆེས་ཐང་ག་དེ་གསོལ་ཐབ་པ་ལ་གསོལ་རས་སུ་བསྩལ་
པ་མ་ཟད། འབྱུང་འགྱུར་གྱི་དུས་ཤིག་ལ་ཁོང་དང་རྒྱལ་པོའི་བཙུན་མོ། དེ་མིན་གསོལ་
ཐབ་པ་དང་བཅས་པ་ཐང་ག་འདི་ཉིད་ཀྱི་མདུན་ལ་འཛོམས་ངེས་ཡིན་གསུངས་བྱུང་།
ལྕགས་ནག་གི་གླིང་བུ་དེ་ལའང་ཐོབ་ལུགས་ངོ་མཚར་བ་ཞིག་ཡོད། བགྲེས་སོང་བསོད་
ནམས་དབང་རྒྱལ་གྱི་མེས་པོ་རྣམས་ཀྱིས་གཞན་ལ་གསང་རྒྱ་བྱས་འདུག
དོ་དགོང་། བགྲེས་སོང་བསོད་ནམས་དབང་རྒྱལ་ལ་འཆི་ལྟས་ཕོག་འདུག་པས། བུ་
མོ་ཡེ་ཤེས་མཁའ་འགྲོས་འོ་མ་སྨན་རྟ་བྱས་ཏེ། ཕ་ལགས་ལ་སྐྱེ་བདུན་རིལ་བུ་འགའ་
ཞིག་དྲངས་རྗེས། མལ་ཁྲིའི་གམ་ནས་རྟབ་རྟབ་པོར་ལངས་ནས་བསྡད། སྐབས་ཤིག་ལ།
བགྲེས་སོང་བསོད་ནམས་དབང་རྒྱལ་གྱིས་ངག་སྒོ་གློ་བུར་དུ་ཕྱེ་བྱུང་། །
''བུ་མོ། ང་རང་འགྲོ་བའི་དུས་ལ་བབས་སོང་། ཁྱོད་ཀྱིས་རབ་བྱུང་པ་གདན་དྲོངས་
དང༌། ངས་རབ་བྱུང་པའི་མདུན་ནས་འགྱོད་བཤགས་བྱ་དགོས། སེམས་ཀྱི་ནོངས་འགྱོད་
དེ་གསང་སྟབས་ཀྱིས་ཕྱི་མར་ཁྱེར་ན། དམྱལ་བར་ལྷུང་བ་ལས་ཅི་ཡང་མེད།"
“སེ་ར་ནས་གདན་འདྲེན་དགོས་སམ་འབྲས་སྤུངས་ནས་གདན་འདྲེན་དགོས།” བུ་
མོ་ཡེ་ཤེས་མཁའ་འགྲོར་བྲེལ་འཚུབ་ཆེན་པོ་སྐྱེས།
ཕྱིན་ཅིག” བགྲེས་སོང་བསོད་ནམས་དབང་རྒྱལ་གྱིས་ཅི་བསམ་འདི་བསམ་མེད་
པར་དེ་ལྟར་བརྗོད་རྗེས། དབུགས་ལྷེམ་ལྷེམ་དུ་རྔུབ་བཞིན་བསམ་གཞིག་གི་ལས་འ་་ཡུད་
ཙམ་རོལ་ཏེ''ཕྱིན་ཅིག བར་སྐོར་ལ་ཕྱིན་ཅིག དེ་གར་རབ་བྱུང་པ་ཞིག་ལ་འཕྲད་ཀྱང་
སྲིད། ལ་མོ་ཕྱིན་ཅིག མྱུར་མོར་རབ་བྱུང་པ་ཞིག་གདན་དྲོངས་ཤིག”ཅེས་བརྗོད་བྱུང་།
''མུན་རུབ་འདུག ཁ་བའང་འབབ་བཞིན་གདའ། སྐབས་འདིར་བར་སྐོར་ན་རབ་
242



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བྱུང་པ… ཡེ་ཤེས་མཁའ་འགྲོས་ཡི་གེ་གསལ་ལ་མི་གསལ་བའི་ངང་ནས་དེ་ལྟར་བརྗོད་
རྗེས། མྱུར་བ་མྱུར་བར་ལྭ་བ་གྱོན་ཏེ་ཆང་ཁང་ཕྱི་ལ་ཕྱིན་སོང་། །
ཡེ་ཤེས་མཁའ་འགྲོས་བར་སྐོར་ལ་གཡས་སྐོར་ལན་ཞིག་བྱས་མོད། རབ་བྱུང་པ་
ཞིག་ནི་ཕར་ཞོག ཐ་ན་ར་མ་ཚེ་ཐར་དེ་རྣམས་ལས་གཅིག་ཀྱང་མ་མཐོང་བས། མོ་རང་
འུ་ཐུག་སྟེ་ཁང་བ་ཞིག་གི་ཟུར་ལ་སོང་ནས་ལྷགས་པར་གཞའ་བཞིན་རབ་བྱུང་པ་ཞིག་ལ་
རེ་སྒུག་བྱས།
འདི་གར་བསྡད་ན་རབ་བྱུང་པ་ཕེབས་མིན་མི་ཤེས། ཁྱིམ་ལ་མྱུར་མོར་མ་ལོག་ན་ཕ་
ལགས་ཀྱི་བདེ་སྡུག་མི་ཤེས། ད་ནི་ཅི་བྱ། ཕྲན་གྱིས་གང་ལྟར་བྱས་ན་ལེགས་སམ།
ཡེ་ཤེས་མཁའ་འགྲོས་ཡུན་རིང་ལ་བསྒུགས་པ་ན། བར་སྐོར་དུ་ཐུག་སྒྲ་རྒྱུས་ཡོད་
ཅིག་དལ་ལྷོད་ལྷོད་ཀྱིས་གྲགས་བྱུང་ལ། ཐིག་སྒྲ་ཇེ་གསལ་ནས་ཇེ་གསལ་ལ་སོང་བ་དང་
བསྟུན་ནས། མོན་གྱི་གླུ་གཞས་སྙན་མོ་ཞིག་གི་ངག་རྟའང་རྣ་ལམ་ལ་འཕོས་བྱུང་། མོས་
ཞིབ་ཏུ་ཉན་པ་ན། སྐྱེས་པ་ཞིག་གིས”དག་པ་ཤེལ་རིའི་གངས་ཆུ། །ཀླུ་བདུད་རྡོ་རྗེའི་ཟིལ་
བ། །བདུད་རྩི་སྨན་གྱི་ཕབ་རྒྱུན། །ཆང་མ་ཡེ་ཤེས་མཁའ་འགྲོ། །དམ་ཚིག་གཙང་མས་
བཏུང་ན། ངན་སོང་མྱོང་དགོས་མི་འདུག”ཅེས་མཛའ་གཞས་གཏོང་བཞིན་པ་ཐོས་བྱུང་།
ཁོང་ནི་རབ་བྱུང་པ་ཞིག་ཡིན་སྲིད་དམ། ཡེ་ཤེས་མཁའ་འགྲོ་བྲེལ་འཚུབ་དང་བཅས་
སྐྱེས་པ་དེ་ཉིད་ཀྱི་ཕྱོགས་སུ་བརྒྱུགས་པ་ན། སྐྱེས་པ་དེ་ཞེད་སྣང་དང་ཀྲོང་ངེར་ལངས་
ནས་བསྡད་བྱུང་།
"ཁྱོད་རང་ཡིན་ནམ། ཁྱོད་ཀྱིས་འདིར་ཅི་བྱེད་བཞིན་ཡོད།” སྐྱེས་པ་དེའི་ཡིད་
སེམས་སྐད་ཅིག་ཉིད་ལ་བདེ་ལ་བབས་པས། དལ་ལྷོད་ཀྱིས་དེ་ལྟར་བརྗོད།
སྐྱེས་པ་དེ་ནི་ཡེ་ཤེས་མཁའ་འགྲོས་ནམ་རྒྱུན་གསང་སྟབས་ཀྱིས་མགྲོན་བསུ་བྱེད་
བཞིན་ཡོད་པའི་གཞོན་ནུ་ཡིད་དུ་འོང་བ་དེ་ཡིན་པས། མོ་རང་གཞོན་ནུའི་ལག་པར་
243



གཡུ་དྲུག་དཀར་དཔེ་ཚོགས།
ངུ
དམ་པོར་འཇུས་ཏེ་ཕ་ལགས་ཀྱི་གནས་ཚུལ་དང་ཕ་ལགས་ཀྱི་ཐུགས་འདུན་དེ་ཞིབ་ཏུ་
བརྗོད་བྱུང་།
འགྲོ། ལ་མོ་ཆང་ཁང་ལ་འགྲོ།” གཞོན་ནུའི་གདོང་ལ་གཟབ་ནན་གྱི་མདངས་ཤིག་
རྒྱས་འདུག
“མིན། དགོངས་དག དོ་དགོང་ཁྱེད་ལ་སྣེ་ལེན་བྱེད་པའི་ཁོམ་གླགས་མེད། གུས་
མོས་རབ་བྱུང་པ་ཞིག་འཚོལ་དགོས།” ཡེ་ཤེས་མཁའ་འགྲོས་ཐབས་ཟད་པའི་ཉམས་ཀྱིས་
དེ་ལྟར་བརྗོད།
“འགྲོ། ལ་མོ་ཆང་ཁང་ལ་འགྲོ། བདག་ནི་རབ་བྱུང་པ་ཞིག་མིན་རུང་། རབ་བྱུང་
པ་ཞིག་ལ་འཛོམས་དགོས་པའི་ཡོན་ཏན་དེ་འཛོམས་ཡོད། འགྲོ། ལ་མོ་ཆང་ཁང་ལ་
ཁང་མིག་རབ་གསལ་ཅན་དེ་ལ་སླེབས་པ་ན། མར་མེ་དང་སྒྲོན་མེ་གཉིས་ཀའི་འོད་
ལ་བརྟེན་ནས། ཡེ་ཤེས་མཁའ་འགྲོས་དབུས་ཀྱི་སྐུ་སྲས་རྣམས་ཀྱི་ཆ་ལུགས་བཟུང་བའི་
གཞོན་ནུ་ཡིད་དུ་འོང་བ་དེ་མཐོང་བྱུང་བ་མ་ཟད། གཞོན་ནུའི་ཆ་བྱད་ཀྱི་གཟི་མདངས་
ཀྱང་ཉམས་སུ་མྱོང་ཐུབ་པ་བྱུང་བ་དང་། བགྲེས་སོང་བསོད་ནམས་དབང་རྒྱལ་ལགས་ཀྱི་
མིག་ཟུང་ལོང་བ་ཡིན་པས། འོད་སྣང་འཕྲོས་ཀྱང་མཐོང་ལམ་ནི་མུན་པ་ཡིན་མོད། རྣ་
ལམ་དུ་སྤོས་དྲི་ཞིམ་པོ་ཞིག་དལ་གྱིས་འཁྱུག་པ་ན། ལུས་སེམས་གཉིས་ཀར་བདེ་སྣང་
ཆེན་པོ་རྒྱས་སོང་།
གཞོན་ནུས་དལ་ལྷོད་ལྷོད་ཀྱིས་ལུས་ཀྱི་ཁ་བ་སྤྲུགས་རྗེས། ཐད་ཀར་མལ་ཁྲིའི་
འགྲམ་ལ་ཕྱིན་ཏེ། བགྲེས་སོང་བསོད་ནམས་དབང་རྒྱལ་གྱི་གདོང་ལ་ཞིབ་ཏུ་བལྟས།
“དད་ལྡན་བསོད་ནམས་དབང་རྒྱལ་ལགས། ཐུགས་འདུན་ཅི་ཞིག་མཆིས་ན་གསུང་
བར་མཛོད་དང་། ཚེ་མཇུག་གི་དུས་སུ་རང་གི་རེ་བ་དམིགས་པ་ལ་བཅོལ་དགོས། ངས་
244



t
བཀྲ་་་་དང་ཐུང་ཕྱོགས་བསྒྲིགས།།
ང
ང
ཁྱེད་ཀྱི་དམིགས་པ་དེ་ལམ་དཀར་པོ་ཞིག་ལ་འདྲེན་ངེས། གསུང་བར་མཛོད་ཅིག
"ལགས་སོ། ཕྲན་ནི་བགྲེས་སོང་མིག་ལོང་ཞིག་ཡིན་ལ། མིག་གིས་མཐོང་སྐབས་
ཆང་བཙགས་ནས་མི་ཚེ་བསྐྱལ་བ་ཡིན་མོད། འོན་ཏེ… "བགྲེས་པོ་བསོད་ནམས་
དབང་རྒྱལ་གྱིས་རང་གི་ནག་ཉེས་དེ་བརྗོད་གྲབས་བྱས་མོད། ཚིག་ཀུན་མགྲིན་པར་
སླེབས་སྐབས་ངག་སྒོར་གཏན་ནས་འདེད་མི་ཕོད།
“ཐུགས་འཛེམ་འཛེམ་མ་གནང༌། གསུང་བར་མཛོད་ཅིག ནོངས་འགྱོད་ཐུགས་
ལ་བཅངས་ཏེ་ཚེ་འཕོས་ན། རྣམ་ཤེས་ཀྱིས་བར་དོ་ཉུལ་སྐབས་དཀའ་ཁག་ཆེ། འཛེམ་
འཛེམ་མ་གནང་། གསུང་བར་མཛོད་ཅིག” གཞོན་ནུས་བདེན་ཅོག་ཅོག་གིས་དེ་ལྟར་
བརྗོད། །
“ལགས་སོ།། ཕྲན་གྱིས་ཞུ་བར་བྱེད་དོ། ཕྲན་གྱིས་ཚེ་རབས་འདི་ལ་མི་དགེ་བའི་
ལས་ཀ་ཅི་ཡང་མ་གཉེར་མོད། སྐལ་བཟང་སྒྲོལ་དཀར་ནད་ཀྱིས་བཟུང་རྗེས། ལྷ་རྗེ་
མཆོག་གིས་མོས་མུ་ཏིག་བདུན་ཅུ་དང་བྱུར་མར་ཉེར་ལྔ་སོགས་སྨན་མང་པོ་བསྟེན་
དགོས་པར་གསུངས། སྐབས་དེར། ཕྲན་ལ་དངུལ་མང་པོ་མེད། ཕྲན་གྱིས་ཆུང་མ་
སྐྱོབ་ཆེད། ཇོ་བོ་ཡིད་བཞིན་ནོར་བུའི་མདུན་ནས་གསེར་ཀོང་ཞིག་རྐུས་རྗེས། མཆོད་
ཀོང་སིལ་བུར་གཏུབས་ཏེ་སྨན་ཡོན་ལ་ཕུལ་བ་ཡིན། ཕྲན་གྱིས་བྱས་ཉེས་དེ་སུ་དང་གང་
ལའང་ཞུ་མ་མྱོང་། ཐ་ན་བུ་མོ་ཡེ་ཤེས་མཁའ་འགྲོས་ཀྱང་མི་ཤེས། ད་ལྟ། ནག་ཉེས་དེ་ཡིད་
ལ་འཁོར་ན་ནོངས་འགྱོད་སྐྱེས་ཏེ་འཆི་མི་ཡོད།“སེམས་ཀྱི་གསང་བ་དེ་སྦ་གསང་མེད་
པར་བརྗོད་པ་ན། བགྲེས་སོང་བསོད་ནམས་དབང་རྒྱལ་གྱི་ལུས་སེམས་གཉིས་ཀར་བདེ་བ་
ཟད་མི་ཤེས་པ་ཞིག་སྐྱེས་བྱུང་མོད། ཁ་སྐྱེངས་ཏེ་ངོ་མདངས་དམར་པོར་གྱུར་སོང་།
“གསེར་ཀོང་དེ་རྐུས་རྗེས། ཇོ་བོ་ཡིད་བཞིན་ནོར་བུར་མཆོད་མཇལ་བྱེད་མཁན་
མེད་པར་གྱུར་པ་ཡིན་ནམ།” གཞོན་ནུས་དམིགས་ཡུལ་ཡོད་པའི་སྒོ་ནས་དེ་ལྟར་དྲིས། །
245



གཡུ་དྲུག་དཀར་དཔེ་ཚོགས།
“དེ་འདྲ་གཏན་ནས་བྱུང་མ་སོང་། ག་ལ་འབྱུང་སྲིད། གཏན་ནས་འབྱུང་མི་སྲིད།”
བགྲེས་སོང་བསོད་ནམས་དབང་རྒྱལ་གྱིས་རྟབ་རྟབ་པོར་དེ་ལྟར་བརྗོད་རྗེས། གློ་བུར་དུ་
དུས་བྱུང་། “གལ་སྲིད་གསེར་གྱིས་ཀྱང་ཆུང་མ་སྐྱོབ་མི་ནུས་པ་སྔ་མོ་ནས་ཧ་གོ་ན། ཕྲན་
གྱིས་གསེར་ཀོང་དེ་གཏན་ནས་རྐུ་མི་སྲིད།"
ཁྱེད་ཀྱིས་དགེ་སྡུག་གི་ཁྱད་པར་མཁྱེན་ནམ།”
''ལགས། ཕྲན་གྱིས་དེ་ཧ་གོ་ཡོད།” བགྲེས་སོང་བསོད་ནམས་དབང་རྒྱལ་གྱིས་
བདེན་ཅོག་ཅོག་གིས་དེ་ལྟར་བརྗོད། །
ཁྱེད་ཀྱིས་དགེ་སྡུག་གི་ཁྱད་པར་མཁྱེན་མི་འདུག” གཞོན་ནུ་དེས་རང་གི་གཡས་
ལག་བགྲེས་སོང་བསོད་ནམས་དབང་རྒྱལ་གྱི་དཔྲལ་ངོས་ལ་བཞག་སྟེ “ཁྱེད་རང་སྡུག་
པའི་ལས་ལ་གཏན་ནས་རོལ་མྱོང་མེད། ཐུགས་ལ་ནོངས་འགྱོད་མེད་པར་མཛོད་ཅིག
ཁྱེད་ཀྱིས་ཇོ་སྐུ་མདུན་ནས་གསེར་ཀོང་བླངས་ཏེ་ཆུང་མ་སྐྱོབ་པའི་ལས་ལ་འབད་པ་དེ་
རྐུན་མའི་སྤྱོད་པ་མ་རེད། བྱང་ཆུབ་སེམས་དཔའི་སྤྱོད་པ་རེད། བྱང་ཆུབ་སེམས་དཔའ་
རྣམས་ཀྱི་མཛད་པ་ནི་སྡུག་པའི་ལས་ཀྱི་གྲས་ལ་གཏོགས་མི་སྲིད།
“ལགས། དངོས་འབྲེལ་དེ་འདྲ་ཡིན་ནམ།” བགྲེས་སོང་གི་གདོང་ལ་འཛུམ་མདངས་
ཤིག་རྒྱས་སོང་།
"༌དཀོན་མཆོག་དཔང་། དངོས་འབྲེལ་དེ་འདྲ་ཡིན་ལགས།
"དངོས་འབྲེལ་དེ་འདྲ་ཡིན་ན་ཧ་ཅང་ལེགས།” བགྲེས་སོང་བསོད་ནམས་དབང་
རྒྱལ་གྱིས་དགའ་བའི་ངང་ནས་དེ་ལྟར་བརྗོད་རྗེས། ཅི་ཞིག་ཡིད་ལ་འཁོར་བ་ལྟར་ལག་
ཟུང་ཐལ་མོ་སྦྱར་ཏེ"འཕགས་པ་སྤྱན་རས་གཟིགས་དབང་ཕྱུག་གིས་མཁྱེན་པར་མཛོད་
ཅིག རིག་འཛིན་ཚངས་དབྱངས་རྒྱ་མཚོས་མཁྱེན་པར་མཛོད་ཅིག”ཅེས་གསོལ་བ་ཕུར་
ཚུགས་སུ་བཏབ་བྱུང་།
246



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
"ཐུགས་བདེ་བར་མཛོད་ཅིག ཚངས་དབྱངས་རྒྱ་མཚོས་མཁྱེན་ངེས་ཡིན། བགྲེས་
སོང་ལགས། ཁྱེད་ལ་ཐུགས་འདུན་གཞན་ཡོད་དམ།”
''ཡེ་ཤེས་མཁའ་འགྲོ་ལ་ཁྱོ་ག་ཞིག་འཚོལ་དགོས་འདུག
“ཐུགས་བདེ་བར་མཛོད་ཅིག ངས་མོར་ཁྱོ་ག་ཞིག་འཚོལ་ངེས་ཡིན། ཁྱེད་ལ་ད་
དུང་ཐུགས་འདུན་གཞན་ཡོད་དམ།”
སྐབས་འདིར། བགྲེས་སོང་བསོད་ནམས་དབང་རྒྱལ་ལགས་འཛུམ་དམུལ་དམུལ་
གྱིས་མནལ་འདུག་པར་གཞིགས་ན། ཁོ་རང་གི་རེ་བ་ཐམས་ཅད་ཡིད་བཞིན་དུ་གྲུབ་
སོང་བའི་ཚོར་བ་སྟེར། འོན་ཏེ་ཁོས་བསམ་གཞིག་ཡུད་ཙམ་ལ་བྱས་རྗེས། སྐད་གསང་
མཐོན་པོས་འདི་ལྟར་བརྗོད་སོང་།
“ངས་སྐལ་བཟང་སྒྲོལ་དཀར་མཐོང་ན་འདོད་བྱུང་། ངས་ཉི་མ་མཐོང་ན་འདོད་
བྱུང་། ངོས་རིག་འཛིན་ཚངས་དབྱངས་རྒྱ་མཚོའི་ཞལ་རས་མཐོང་ན་འདོད་བྱུང་། འོན་
ཏེ་འདི་ནི་གླེང་བ་ཙམ་ཡིན། དེ་དག་མངོན་པར་འགྱུར་མི་སྲིད།"
'དེ་དག་མཐོང་ངེས་ཡིན།" གཞོན་ནུ་དེས་མགོ་བོ་དགྱེ་བྱུང་། ''དེ་དག་མཐོང་ངེས་
ཡིན།” གཞོན་ནུས་ཁང་མིག་གི་ཕྱོགས་སོ་སོར་བལྟས་ཏེ་ཅི་ཞིག་འཚོལ་མགོ་བརྩམས། “དེ་
དག་མཐོང་ངེས་ཡིན།”གཞོན་ནུས་ཆ་སྟེགས་སྟེང་ནས་ལྕགས་ནག་གི་གླིང་བུ་དེ་བླངས་
བྱུང་།
དེ་དག་མཐོང་ངེས་ཡིན། ཁྱེད་ཀྱིས་གླིང་བུའི་སྒྲ་ལ་གསན་བཞིན་ཞིབ་ཏུ་གཟིགས་
དང་། མཐོང་འདོད་པ་ཐམས་ཅད་མཐོང་ངེས་ཡིན།”
གཞོན་ནུས་གླིང་བུ་བུས་བྱུང་།
གླིང་བུའི་སྒྲ་དབྱངས་ནི་ཤིན་ཏུ་སྙན། ཐོག་མར་གླིང་བུ་ལས་ཆུ་ཕྲན་ཞིག་བཞུར་
བྱུང་བ་དང༌། ཆུ་ཕྲན་གྱི་འགྲམ་ནི་ནགས་ཚལ་ཡིན་ལ། ནགས་མ་སྟུག་པོའི་ཀློང་ན་
247



གཡུ་དྲུག་དཀར་དཔེ་ཚེགས།།
འདབ་ཆགས་སྣ་ཚོགས་ཀྱིས་མགྲིན་སྒྲ་སྒྲོག་བཞིན་གདའ། སྐབས་ཤིག་ལ། གླིང་བུའི་སྒྲ་
དབྱངས་ཁྲོད་གངས་རི་རྔམ་ལྷང་ངེར། རྫ་རི་བརྗིད་ཏིག་གེར་དྲངས་བྱུང་། ཡང་སྐབས་
ཤིག་ལ། གླིང་བུའི་སྒྲ་དབྱངས་ཁྲོད་ཀློང་ཐང་འཕོས་བྱུང་ལ། སྐབས་དེར་ཀློང་ཐང་ལ་ཁ་
བ་འབབ་བཞིན་འདུག་པ་མ་ཟད། ལྷགས་རླུང་ཡང་འུར་འུར་དུ་ལྡང་བཞིན་གདའ།
''མཐོང་བྱུང་། ཕྲན་ཆུང་གིས་མཐོང་བྱུང་ལགས།”བགྲེས་སོང་བསོད་ནམས་དབང་
རྒྱལ་ལ་སྟོབས་ཤུགས་གློ་བུར་བ་ཞིག་རྒྱས་པས། མལ་ཁྲིའི་སྟེང་ནས་ལྡེམ་གྲུག་གེར་
ཙོག་པུར་བསྡད་བྱུང་། “ཕྲན་ཆུང་གིས་སྐལ་བཟང་སྒྲོལ་དཀར་མཐོང་བྱུང་། མོ་རང་ཁ་
སྐྱེངས་ཏེ་ངོ་མདངས་དམར་པོར་གྱུར་འདུག ཕ་ཡུལ་ལ་ཁ་བ་འབབ་བཞིན་འདུག འོ་
འོ། སྐལ་བཟང་སྒྲོལ་དཀར་དགོད་བཞིན་གདའ།”
ཡེ་ཤེས་མཁའ་འགྲོ་གཞོན་ནུའི་མཐུ་སྟོབས་ལ་ཧ་ལས་པར་གྱུར། མོས་གཞོན་ནུ་
འདི་ཉིད་ལ་གསང་སྟབས་ཀྱིས་ལན་གྲངས་མང་པོར་སྣེ་ལེན་བྱས་མོད། ཁོ་རང་ལ་འདས་
པ་ཡང་བསྐྱར་སྣང་བར་བྱེད་པའི་ཡོན་ཏན་ལྡན་པ་གཏན་ནས་མ་རྟོགས།
གཞོན་ནུས་མུ་མཐུད་དུ་གླིང་བུ་འབུད་བཞིན་གདའ།
''ཕ་ལགས། ད་དུང་ཅི་ཞིག་མཐོང་སོང་ལགས།་
བགྲེས་པོས་དལ་ཅག་གེར་གླིང་བུའི་སྒྲ་ལ་ཉན།
''བགྲེས་སོང་ལགས་ཀྱིས་ཅི་ཡང་མ་མཐོང་འདྲ།" གཞོན་ནུས་གླིང་བུ་འབུད་
མཚམས་བཞག་ནས་དེ་ལྟར་བརྗོད་རྗེས། གསལ་འདེབས་ཀྱི་ཚུལ་དུ་ཁྱེད་ཀྱིས་གླིང་
བུའི་སྒྲ་ལ་གསན་པའི་ཞོར་དུ། ཐུགས་གཟབ་གཟབ་གནངས་ཏེ་ཞིབ་ཏུ་གཟིགས་དང་།
ནམ་མཁའ་དང་སྤྲིན་དཀར་གཉིས་ཀྱི་གོ་མཚམས་ན། དྲི་མེད་ཟླ་བ་ཆུ་ཤེལ་གྱི་ཁང་ཆེན་
གཞལ་དུ་མེད་པ་ཞིག་ཡོད་ལ། ཉི་འོད་གསེར་གྱི་རྒྱ་ཕིབས་ངོས་ལ་ཕོག་པ་ན། གཟི་
མདངས་ལྡན་པའི་གསེར་འོད་ལམ་ལམ་དུ་འཕྲོ་བ་དང་། གཞལ་མེད་ཁང་ཆེན་དེ་ཉིད་
248



བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
ཀྱི་ཉེ་འཁོར་ན་རྫིང་བུ་ཀར་ཀོར་མང་པོ་མ་བསྐྲུན་ལྷུན་གྱིས་གྲུབ་འདུག་པ་མ་ཟད། རྫོང་
བུའི་མཐའ་སྐོར་ན་བྱང་ཆུབ་ཤིང་གི་ལོ་འདབ་རླུང་གིས་གཡོ་བཞིན་ཡོད་པ་དང་། ལྗོན་
པའི་བར་མཚམས་ཀྱི་ལམ་ཕྲན་གྱི་གྲུ་རྣམས་སུ་ལང་ཚོ་དར་ལ་བབས་པའི་གཞོན་ནུ་དང་
གཞོན་ནུ་མ་མང་པོ་བག་དང་ལྡན་པའི་ངང་ནས་རང་རང་གིས་དམིགས་པའི་གནས་སུ་
འགྲོ་བཞིན་ཡོད་པ་མཐོང་ཐུབ”ཅེས་བརྗོད་དེ། སྔར་ལྟར་གླིང་བུ་འབུད་པའི་ལས་ལ་རོལ།
གླིང་བུའི་སྒྲ་དབྱངས་ཁྲོད་མཛེས་ལྗོངས་ལྟ་ན་སྡུག་པ་ཞིག་འཕོས་བྱུང་།
མཐོང་བྱུང་ལགས། ཁྱེད་ཀྱིས་གསུངས་པ་ནང་བཞིན་མཐོང་བྱུང་ལགས།"བགྲེས་
པོ་དགའ་སྟེ་འུར་བརྒྱབ།
གླིང་བུའི་སྒྲ་དབྱངས་བག་ཡངས་ངང་ནས་ལྡང་བ་དང་བསྟུན་ནས། ཆ་བྱད་ལྟ་ན་
སྡུག་པ་ཞིག་སྒྲ་དབྱངས་ཀྱི་ཀློང་དུ་སྣང་བྱུང༌། །
“མཐོང་བྱུང་ལགས། མཐོང་བྱུང་ལགས། བགྲེས་པོས་སླར་ཡང་འུར་བརྒྱབ་བྱུང་།
''ཕྲན་ཆུང་གིས་ཕོ་བྲང་པོ་ཏ་ལ་མཐོང་བྱུང་ལགས། ཕྲན་ཆུང་གིས་རྒྱལ་བ་རིག་འཛིན་
ཚངས་དབྱངས་རྒྱ་མཚོའི་ཞལ་རས་མཐོང་བྱུང་ལགས།
"ཕ་ལགས། དངོས་འབྲེལ་མཐོང་བྱུང་ངམ།”ཡེ་ཤེས་མཁའ་འགྲོར་མཚར་སྣང་ཆེན་
པོ་སྐྱེས་བྱུང་། །
“བུ་མོ། ཁྱོད་ཀྱིས་ཁང་བའི་དྲ་མིག་ཕྱེ་དང་། ང་རང་རིག་འཛིན་ཚངས་དབྱངས་རྒྱ་
མཚོའི་སྐུ་མདུན་ལ་འགྲོ་དགོས་འདུག”བགྲེས་སོང་བསོད་ནམས་དབང་རྒྱལ་གྱིས་རེ་ལྟོས་
ཆེན་པོས་དེ་ལྟར་བརྗོད།
ཡེ་ཤེས་མཁའ་འགྲོས་དྲ་མིག་དལ་གྱིས་ཕྱེ་བ་ན། ལྷགས་རླུང་གིས་འཁྱག་ཤུར་ཤུར་
ངང་ཁྱིམ་ལ་དཔུང་འཇུག་བྱས་མོད། གཞོན་ནུས་སྔར་བཞིན་གླིང་བུའི་སྒྲ་དབྱངས་ལ་
མངའ་དབང་སྒྱུར་བཞིན་འདུག་ལ། སྒྲ་དབྱངས་ཀྱི་ཀློང་ན་མཆི་མ་ཤག་ཤག་ཏུ་འབབ་
249



གཡུ་དྲུག་དཀར་དཔེ་ཚོགས།
བཞིན་གདའ།
བགྲེས་སོང་བསོད་ནམས་དབང་རྒྱལ་གློ་བུར་དུ་མལ་ཁྲིའི་ངོས་ལ་འགྱེལ་སོང་། ཡེ་
ཤེས་མཁའ་འགྲོས་ཨག་རྒྱངས་ལན་ཞིག་བྱས་ཏེ་ཨ་ཕའི་ལག་མགོར་འཐམས་བྱུང་བ་དང་།
གཞོན་ནུས་གླིང་བུ་འབུད་མཚམས་བཞག་སྟེ་མལ་ཁྲིའི་འགྲམ་ལ་སོང་། །
བགྲེས་པོའི་དྲན་པ་ད་དུང་ཉམས་མི་འདུག །
''སྐུ་ཞབས་ལགས། ཕྲན་ཆུང་གིས་སྐུ་ཞབས་ལགས་ཀྱི་མཚན་ད་དུང་མི་ཤེས་ལགས།
ཁྱེད་ཀྱིས… གསུང་བར་མཛོད་ཅིག”
བགྲེས་སོང་ལགས། ངའི་མིང་ལ་ཚངས་དབྱངས་རྒྱ་མཚོ་ཟེར།"
ཡེ་ཤེས་མཁའ་འགྲོ་ཧ་ལས་སོང་། མོ་མྱུར་མོར་མལ་ཁྲིའི་མར་གཤམ་ལ་སོང་སྟེ།
སྤྱན་རས་གཟིགས་དབང་ཕྱུག་མིའི་རྣམ་པར་རོལ་བ་ཉིད་ལ་གུས་ཕྱག་ཡང་ནས་ཡང་དུ་
འཚལ་སོང་།
ཡེ་ཤེས་མཁའ་འགྲོ་སླར་ཡང་མལ་ཁྲིའི་འགྲམ་ལ་ལོག་སྐབས། ཨ་ཕ་སྔ་མོ་ནས་ཚེ་
ལས་འདས་འདུག
ཆང་ཁང་ཕྱི་རོལ་ཏུ། ཁ་བ་ལྷབ་ལྷུབ་ཏུ་འབབ་བཞིན་གདའ། ལྷགས་རླུང་འུར་འུར་
དུ་ལྡང་བཞིན་འདུག ཁ་བའི་འདབ་མ་འབའ་ཞིག་ལྷགས་རླུང་དང་བསྡོངས་ཏེ་ཁང་
མིག་ནང་ལ་དཔུང་འཇུག་བྱས་པ་ན། གྱེས་བྲལ་གྱི་སྡུག་བསྔལ་ག་ས་གང་དུ་ཁྱབ་འདུག་
པའི་ཁང་མིག་ཆུང་ཆུང་དེ་འཁྱག་སིབ་སིབ་བྱེད། འཁྱག་སིབ་སིབ་བྱེད།
2014ལོའི་ཟླ2པའི་ཚེས7ཉིན་བྲིས།
(2014ལོའི《སྦྲང་ཆར》དེབ་གསུམ་པར་བཀོད)
25C



གཡུ་དྲུག་དཀར་དཔེ་ཚོགས།
བཀྲ་བྷ་ཡི་སྒྲུང་ཐུང་ཕྱོགས་བསྒྲིགས།
བཀྲ་བྷ་ཡིས་བརྩམས།
མཚོ་སྔོན་མི་རིགས་དཔེ༌་སྐྲུན་ཁང་།
སྡོད་གནས། མཚོ་སྔོན་ཞིང་ཆེན་ཟི་ལིང་གྲོང་ཁྱེར་ཐུན་རིན་འ!མ་སྐྱོ་ཨང 1()པ། ། (81( )( )() 1)
འགྲེམས་སྤེལ་ཁ་པར་ /( )༦)71 -612322| འདྲི་རྩད་ཁ་པར། ༼( )་)71 -(5138༦)33
E-mail: ahmzcbs(u sohu.com 57' Www.qhmzebs.com
- - ་ - -. .
- - --- ་ ་ ་
ཇུས་འགོད་དང་གཙོ་སྒྲིག་པ། བསོད ་ལོ། །
རྩོམ་སྒྲིག་འགན་འཁུར་པ།
རྒྱལ་མཚན།
མདུན་ཤོག་ཇུས་འགོད་པ། ཧུའུ་འི་ན།
དཔར་སྐྲུན་འགན་ལེན་པ། ཡིའུ་ཆིའུ་ཧཱ།
- - - - - - - -
འགྲེམས་སྤེལ་ 5!ཚོ་སྔོན་མི་རིགས་དང༌ ་སྐྲུན་ཁང་པ་ ར་སྐྲུན་འགྲེམས་སྤེལ་པུའུ།
བརྒྱུད་འཚོང་། ཞིན་ཧྭ་དཔེ ་ཁང་།
པར་འདེབས། མཚོ་སྔོན་ཟི་ལིང་པར་ཁང་།
དེབ་ཚད། 721)jp\11X 1 ( )( ) )17111] །/ 1 (5 ཡིག་གྲངས། ཁྲི 1()
དཔར་ཤོག །()
དཔར་གྲངས། 1– 2 (){ }{ )
པར་གཞི། 2() 1(དུལོའི་ཟླ །( )ང༌ ར ་ང༌ ར ་གཞི་དང་ངོ་ ་བ སྒྲིབས། །
དཔར་ཐེངས་ 2༥) 1(ཤུའོ་འི་ཟླ །( )ང་ ར ་དང་ར་ཐེང ས་པ་ ང་ངོ་དཔར།
-
དཔེ་རྟགས། 1513N978-7-542༥) =2(533=5
རིན་གོང་།
སྒོར 29.(Of )
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
ཤོག་ངོས་ཆད་ནོར་སྲོག་སྐྱོནགང་རུང་ཡོང་ཚེངར་ཁང་ལ་འབྲེལ་གཏུག་བྱོས



三百
以节
我已經篇小说
ܕܕܪܕܕܕܕܕܕܕܕܕܕܕܕܕܕܕ
ISBN 978-7-5420-2683-5
回回
9787542llo 26835)
(民文)定价:29.00元
